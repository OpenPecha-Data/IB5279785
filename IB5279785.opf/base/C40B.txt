༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG23697
ImageGroup:
ISBN:
11KG23780
n/a
LCCN:
n/a
Title:
རྟེན་འབྲེལ་ཟབ་མོའི་བརྗོད་བྱ་སྣ་ཚོགས་པ་ཕྱོགས་གཅིག་ཏུ་བསྡེབས་པ་སྐལ་ལྡན་ཡིད་འཕྲོག
rten 'brel zab mo'i brjod bya sna tshogs pa phyogs gcig tu bsdebs pa skal
Idan yid 'phrog
Author:
n/a
Descriptor:
Original Publication:
Place:
blo bzang dgongs rgyan mu tig phreng mdzes deb nyer brgyad pal
blo gsal pod phreng /;29
mundgod, karnataka
drepung loseling educational society
| 1998
Publisher:
Date:
Volume:
Total Volumes:
TBRC Pages:
Introductory Pages:
Text Pages:
n/a
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 6/2016



3403
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ཉེར་བརྒྱད་པ།
རྟེན་འབྲེལ་ཟབ་མོའི་བརྗོད་བྱ་སྣ་ཚོགས་པ་ཕྱོགས་གཅིག་ཏུ་ །
བསྡེབས་པ་སྐལ་ལྡན་ཡིད་འཕྲོག་
ཅེས་བྱ་བ་བཞུགས་སོ།
23
མཛད་པ་པོ།
དབལ་མང་དཀོན་མཆོག་རྒྱལ་མཚན། བསྟན་དར་ལྷ་རམས་པ།
གུང་ཐང་དཀོན་མཆོག་བསྟན་པའི་སྒྲོན་མེ། འཇམ་བཞད་ངག་
དབང་བརྩོན་འགྲུས། ལྕང་སྐྱ་ངག་དབང་བློ་བཟང་ཆོས་ལྡན།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ། །
Publication of Drepung Loseling Educational Society
j998



Class Nog za
Acc. No.
LTWA 903
Dharamsal



:
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་ཉེར་བརྒྱད་པ། །
རྟེན་འབྲེལ་ཟབ་མོའི་བརྗོད་བྱ་སྣ་ཚོགས་པ་ཕྱོགས་གཅིག་ཏུ་
བསྡེབས་པ་སྐལ་ལྡན་ཡིད་འཕྲོག་
ཅེས་བྱ་བ་བཞུགས་སོ།
མཛད་པ་པོ།
དབལ་མང་དཀོན་མཆོག་རྒྱལ་མཚན། བསྟན་དར་ལྷ་རམས་པ།
གུང་ཐང་དཀོན་མཆོག་བསྟན་པའི་སྒྲོན་མེ། འཇམ་བཞད་ངག་
དབང་བརྩོན་འགྲུས། ལྕང་སྐྱ་ངག་དབང་བློ་བཟང་ཆོས་ལྡན།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
s
f
Publication of Drepung Loseling Educational Society
s
9 98
ཡ ས་
བྱ་བ་བྱུང་བ་དང་བྱུང་བྱ་བ་འབྱུང་བགྲང་བྱ་བ་བྱུང་བ་དང་ཟླ་བ་



Losel Literature Series Volume XXIX
First Print August, 1998 1000 Copies
Price: 80/-
Compliled & Published by
Drepung Loseling Educational Society
P.O.Tibetan Colony-581411
Distt Karwar, Karnataka State
INDIA.
Printed at: Photo Offset Printers
Drepung Loseling Printing Press
P.O. Tibetan Colony - 581411.
Distt. Karwar Karnataka State
INDIA



སྔོན་གླེང་།
༄༅། །ཇི་སྐད་དུ། རྟེན་འབྲེལ་མཐོང་བ་ལེགས་པར་བསྔགས། དེ་ཡང་མྱ་ངན་འདའ་
ཕྱིར་དང་། ཞི་འགྱུར་མིན་མཛད་ཁྱོད་ལ་མེད། ཞེས་གསུངས་པ་ལྟར། རྟེན་འབྲེལ་གྱི་
གནད་ཟབ་མོ་ཁོ་ན་རྟོགས་པ་འཁོར་རྩ་རྩད་ནས་ཕྱུང་བའི་མན་ངག་ཏུ་དགོངས་ཤིང་། གནད་
འདི་ཉིད་སྟོན་པའི་གཞུང་ཆེན་ཁག་བདེ་བླག་ཏུ་མངོན་དུ་གྱུར་བའི་སླད་གསང་འཕྲུལ་འབྱེད་
པའི་ལྡེ་མིག་ལྟ་བུ་ད་ལམ་དགེ་ལྡན་པའི་མེས་པོ་མཁས་གྲུབ་དོ་ཟླ་བྲལ་བ་འགའི་ནང་དོན་
རིག་པའི་རྩོམ་པ་ལེགས་སྐྱེས་རྣམས་ཕྱོགས་གཅིག་ཏུ་བསྒྲིགས་པ་བློ་བཟང་དགོངས་རྒྱན་
མུ་ཏིག་ཕྲེང་མཛེས་དཔེ་དེབ་ཉེར་བརྒྱད་པ་འདི་བཞིན་རྒྱ་ཆེའི་སློབ་གཉེར་བའི་གཟིགས་
ལམ་དུ་འབུལ་བས་མན་ངག་དེ་དག་གི་གོ་དོན་རྟོགས་པར་པདྨོའི་མཚོ་ལ་ངང་པ་འཇུག་
པའི་དཔེ་བཞིན་སྤྱོན་པར་ཞུ། དཔར་བསྐྲུན་གྱི་དགོས་མཁོ་བསྐོང་སླད་བློ་གླིང་ཕྱག་མཛོད་ ་
སྐབས་དགུ་པས་ཤེས་ཡོན་ཚོགས་ཆུང་གི་མང་དངུལ་ནས་མཐུན་གྱུར་སྦྱར། རྣམ་དཀར་
གྱི་དགེ་བ་འདིའི་མཐུས་གོང་ས་མཆོག་གི་དགོངས་བཞེད་མ་ལུས་པ་གྲུབ་པའི་རྒྱུར་གྱུར་
གཅིག བློ་གླིང་གྲྭ་ཚང་དཔར་བསྐྲུན་སྡེ་ཚན་གྱིས་སྤྱི་ཟླ་ ༡༩༩༨ ཟླ་བ་ ༨ ཚེས་ ༢༢
བོད་རྒྱལ་ལོ་ ༢༡༢༥ བོད་ཟླ་ ༦ ཚེས་ ༣༠ འབྲས་སྤུངས་ཞོ་སྟོན་གྱི་དགེ་བའི་ཉིན་
མོར་གློག་ཀླད་འཁྲུལ་ཆས་སུ་རྫོགས་པར་པར་རྩ་བཏབ་སྟེ་དག་ཞུས་མཛད།



དཀར་ཆག།
ཨང་། །
གྲངས།
༡༠༡
༡༽ གཤམ་གྱི་བསྟན་བཅོས་ཀ་པའི་མཛད་པ་པོ་དབལ་མང་
དཀོན་མཆོག་རྒྱལ་མཚན་གྱི་རྣམ་ཐར།
ཀ རྟེན་འབྲེལ་བསྟོད་པའི་ཊིཀ་ཆེན་རིན་ཆེན་ལྗོན་ཤིང་། །
༢༽ གཤམ་གྱི་བསྟན་བཅོས་ཁ་པའི་མཛད་པ་པོ་ངག་དབང་
བསྟན་དར་ལྷ་རམས་པ།
༡༠༠
ཁ། རྟེན་འབྲེལ་བསྟོད་པའི་དཀའ་གནས་ལས་བརྩམས་པའི་
དོན་འགྲེལ་རིན་ཆེན་ཕྲེང་བ། །
༣༽ གཤམ་གྱི་བསྟན་བཅོས་ག་པའི་མཛད་པ་པོ་གུང་ཐང་
དཀོན་མཆོག་བསྟན་པའི་སྒྲོན་མེའི་རྣམ་ཐར།
ག རྟེན་འབྲེལ་གྱི་རྣམ་བཞག་ལུང་རིགས་བང་མཛོད། ༡༤༦
༩༽ གཤམ་གྱི་བསྟན་བཅོས་ང་པའི་མཛད་པ་པོ་འཇམ་དབྱངས་
བཞད་པ་ངག་དབང་བརྩོན་འགྲུས་ཀྱི་རྣམ་ཐར། །
ང་། ཟབ་མོ་རྟེན་ཅིང་འབྲེལ་བར་འབྱུང་བའི་མཐའ་དཔྱོད། ༢༠༨
༥༽ གཤམ་གྱི་བསྟན་བཅོས་ཅ་པའི་མཛད་པ་པོ་ལྕང་སྐྱ་ངག་དབང་
བློ་བཟང་ཆོས་ལྡན་གྱི་རྣམ་ཐར།
༢༣༥
ཅ། རྟེན་འབྲེལ་སྙིང་པོའི་རྣམ་བཤད་བདེར་གཤེགས་དགོངས་རྒྱན། ༢༣༦
པ༽པར་བྱང་སྨོན་ཚིག
༢༦༠
༡༤༥
༢༠༧



༄༅། །རྟེན་འབྲེལ་བསྟོད་པའི་ཊིཀ་རིན་ཆེན་ལྗོན་ཤིང་ཞེས་བྱ་བའི་མཛད་པ་པོ་དབལ་
མང་དཀོན་མཆོག་རྒྱལ་མཚན་གྱི་རྣམ་ཐར་བཞུགས་སོ། །
༄༅། །དབལ་མང་དཀོན་མཆོག་རྒྱལ་མཚན་ནི་མདོ་སྨད་རྨ་གང་ཕྱུག་མོའི་གཞུང་དུ་ཡབ་དབང་
གྲགས་སྐྱབསདང་། ཡུམ་བདེ་ཟ་ལྷ་མོ་གཉིས་ཀྱི་སྲས་སུ་རབ་བྱུང་བཅུ་གསུམ་པའི་ཤིང་སྤྲེལ་ལ་ ༡༧༦ ༤
ལོར་འཁྲུངས། དགུང་ལོ་དྲུག་ཐོག་བཀྲ་ཤིས་འཁྱིལ་དགོན་དུ་ཆོས་ཞུགས་མཛད། རྗེ་འཇིགས་མེད་
དབང་པོའི་དྲུང་ནས་རབ་བྱུང་སྡོམ་པ་ཞེས་མཚན་དཀོན་མཆོག་རྒྱལ་མཚན་བརྩལ། དགུང་ལོ་བདུན་ ་
ལོན་སྐབས་རྒྱུད་པ་རྒན་བསམ་གཏན་སེང་གེ་ནས་ཀློག་བསླབས། །དགུང་ལོ་བརྒྱད་ལ་འདོན་ཆ་ཡོངས་
རྫོགས་ཐུགས་འཛིན་གྲུབ། དགུང་ལོ་བཅུ་གཅིག་སྐབས་ཆོས་གྲྭར་ཞུགས་ནས་གཞུང་ཆེན་ལ་གསན་
བཞེས་མཛད། དགུངལོ་ཉི་ཤུར་ཕེབས་སྐབས་བླ་མ་ངག་དབང་རྒྱ་མཚོའི་དྲུང་ནས་བསྙེན་རྫོགས་སྡོམ་
པ་བཞེས། དགུང་ལོ་ཉེར་གཉིས་ཐོག་སྨོན་ལམ་རབ་འབྱམས་པའི་གྲྭ་བསྐོར་མཛད། གཙང་རབ་
འབྱམས་པ་བསྟན་པ་དར་རྒྱས་ནས་རྩིས་སྐོར་དང་། སེར་རྒན་སོགས་ཀྱི་དྲུང་ནས་སྒྲ་རིག་པ་གསན།
དགུང་ལོ་ཉེར་དགུའི་ཐོག་རྡོ་རམས་པའི་མཚན་བཏགས་བཞེས། དགུང་ལོ་སུམ་ཅུར་རྒྱུད་པའི་ཁྲིར་
ཕེབས། དགུང་ལོ་སོ་ལྔར་མདོ་སྨད་དུ་ཕྱིར་ཕེབས། དགུང་ལོ་ཞེ་གཅིག་ནས་ཞེ་དྲུག་བར་བཀྲ་ཤིས་
འཁྱིལ་གྱི་ཁྲི་ཐོག་ཉི་ཤུ་རྩ་བཞི་པའི་ཐུགས་འགན་བཞེས། དགུང་ལོ་ཞེ་བདུན་ནས་དགུངལོ་ལྔ་བཅུ་
བར་རབ་རྒྱས་གླིང་དགོན་པའི་ཁྲིར་བཞུགས། དགུང་ལོ་ང་གཅིག་ནས་དགུང་ལོ་དོན་ལྔའི་བར་ཨ་
ཆོག་དགོན་དང་། བསྟན་འཕེལ་གླིང་གཉིས་ཀྱི་ཁྲི་འཛིན་མཛད་ནས། བྱང་གྲུ་གུ་ནས་ལྷོ་ཟི་ཁྲུན་
པར་དགོན་སྡེ་དང་། རི་ཁྲོད་སོགས་ལ་ཟབ་རྒྱས་ཀྱི་ཆོས་འཁོར་བསྐོར། གསུང་རབ་བཀའ་འགྲེལ་
.མང་པོ་ལྗགས་རྩོམ་དང་། གཞན་ཡང་སྐུ་གསུང་ཐུགས་རྟེན་བསམ་བརྗོད་ལས་འདས་པ་གསར་བ།:ས་
མཛད། དགུང་ལོ་དགུ་བཅུ་སྟེ་ཆུ་གླང་ ༡༨༥༣ ལོ་སྐུ་གཤེགས། །



རྟེན་འབྲེལ་བསྟོད་འགྲེལ།
༄༅། །རྟེན་འབྲེལ་བསྟོད་པའི་ཊིཀ་རིན་ཆེན་ལྗོན་ཤིང་
ཞེས་བྱ་བ་བཞུགས་སོ།
༄༅། ཚོགས་གཉིས་རྒྱ་མཚོ་ཐུགས་བསྐྱེད་རི་དབང་གིས་བསྲུབས་ཡོན་ཏན་ཆ་ཤས་
ཡོངས་སུ་རྫོགས། ཡེ་ཤེས་འོད་ཆགས་ཞི་བའི་བསིལ་ཟེར་དྲུག་ཅུའི་དབྱངས་ཀྱིས་ས་གསུམ་
ཀུན་དགར་བྱེད། མཚན་དཔེའི་རི་དྭགས་གཟུགས་ཀྱིས་རྣམ་བཀྲ་མཐའ་ཡས་འགྲོ་འདིའི་
མོས་པའི་རྫིང་བུ་རུ། །སྲིད་ཞིའི་དགེ་ལེགས་ཀུ་མུད་དཔལ་སྟེར་ཁྱོད་ཞབས་རྟག་ཏུ་གཙུག་
ན་མཛེས་གྱུར་ཅིག །ཁྱོད་ལ་བསྟོད་པའི་རྣམ་གྲངས་མང་མོད་རྟེན་འབྱུང་གཏམ་གྱི་ངོ༌
མཚར་རོས། །བློ་བཟང་རྒྱལ་བའི་ཐུགས་འཕྲོག་བསྔགས་པའི་ངང་མོ་མཐའ་བྲལ་དབྱིངས་
སུ་རྩེན། །གངས་ཅན་ལྗོངས་ན་བསྟོད་པའི་མཆོག་ཅེས་དཔྱོད་ལྡན་མགྲིན་པའི་རྫ་རྔ་བརྡུང་།
ཞི་བའི་ལམ་མཚོན་སྤྲིངས་ཡིག་བཀླགས་པས་འཇིག་རྟེན་སྣང་བྱེད་ཨ་ཧོ་རྨད། །རབ་འབྱམས་
ཞིང་ན་མཁྱེན་པའི་གཏེར་ཞེས་གྲགས་པའི་དབྱངས་ཀྱིས་རྒྱལ་སྲས་བྱེ་བའི་རོ་འཛིན་བུང་
བ་འཕུར་ལྡིང་རྩོམས། ཕན་བདེའི་དྲི་བཟང་འགྲོ་ལ་འགྱེད་པས་ཕྱོགས་ཀྱི་འཁོར་ལོའི་ཁྱོན་
ཡངས་འགེངས་པ་དགེ་ལེགས་གཞིར་གྱུར་ཡོན་ཏན་མཛོད། དཔལ་ལྡན་བླ་མ་གང་གི་འཕྲིན་
ལས་ངོ་མཚར་རྨད་བྱུང་བསིལ་པའི་དངོས་པོ་རབ་དཀར་དགེ་བའི་ཟེགས་མ་འབུམ། །བདག་
གི་སྙིང་ལ་ངེས་པར་ཆགས་སོ་པདྨ་ལ་ནི་སྦྲང་རྩི་དེ་ཡིས་བྷ་མ་ར་བཞིན་གུས་པར་མཆོད།
དེ་ཡང་རྒྱལ་བའི་དབང་པོ་ཤར་བཙོང་ཁ་པ་བློ་བཟང་གྲགས་པའི་དཔལ་གྱིས་ཐུབ་པའི་དབང་
པོ་ལ་བསྟོད་པ་ལེགས་པར་བཤད་པའི་སྙིང་པོ་ནི་འདིར་བཤད་པ་བྱ་བའི་ཆོས་སོ། །འདི་
ལ་གསུམ། བསྡུས་དོན་བྱེད་ཚུལ་གྱི་ཁྱད་པར་དང་། ཚིག་དོན་བཤད་པ་དངོས། འཕྲོས་



རྟེན་འབྲེལ་བསྟོང་འགྲེལ་
དོན་ཅུང་ཟད་བཤད་པའོ། །དང་པོ་ནི། ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་
པའི་རྣམ་བཤད་ལྟར་ན། ཐུབ་པ་ལ་རྟེན་འབྲེལ་གསུངས་པའི་སྒོ་ནས་བསྟོད་པ་དང༌། རྩོམ་
པའི་རྒྱུ་མཚན་དང་བསྔོ་བ་གཉིས། དང་པོ་ལ་མདོར་བསྟན། རྒྱས་བཤད། དོན་བསྡུ་བ་
གསུམ། དང་པོ་ནི། གང་ཞིག་གཟིགས་ཤིང་ཞེས་སོགས་ཚིགས་བཅད་གཅིག་གིས་འཆད།
རྒྱས་བཤད་ལ། རྟེན་འབྲེལ་གྱི་སྒོ་ནས་བསྟོད་པའི་རྒྱུ་མཚན་དང་། བསྟོད་པ་དངོས་གཉིས།
དང་པོ་ལ་རྟེན་འབྲེལ་གྱིས་འཁོར་རྩ་གཅོད་པས་བསྟན་པའི་སྙིང་པོར་བསྟན་པ། དེས་ན་
རྟེན་འབྲེལ་གྱི་སྒོ་ནས་བསྟོད་པ་མཆོག་ཏུ་བསྔགས་པ་གཉིས་ཕྱེ་ནས། འཇིག་རྟེན་རྒུད་པ་
ཞེས་སོགས་ཚིགས་ཅད་གསུམ་གྱིས་འཆད། བསྟོན་པ་དངོས་ལ། རྟེན་འབྲེལ་གཟིགས་
ཚུལ་གྱིས་སྤྱིར་བསྟོད་པ་དང་། གསུངས་ཚུལ་གྱིས་བྱེ་བྲག་ཏུ་བསྟོད་པ་གཉིས། དང་པོ་
ལ། རྟེན་འབྲེལ་གཟིགས་ཤིང་གསུངས་པས་སྟོན་པ་སྨྲ་བ་གཞན་ལས་ཁྱད་ཞུགས་པ། ཇི་
ལྟར་གཟིགས་ཤིང་གསུངས་པའི་ཚུལ། དོན་བསྡུ་བ་དང་གསུམ། དང་པོ་ལ། རྟེན་འབྲེལ་
གསུངས་པ་ལེགས་འདོམས་ཀྱི་མཆོག་ཏུ་བསྟན་པ། གསུངས་པའི་རྟེན་འབྲེལ་སྤྲོས་པའི་
དྲ་བ་གཅོད་བྱེད་དུ་བསྟན་པ། རྟེན་འབྲེལ་སྟོན་པ་མཆོག་ཏུ་བསྔགས་པ་གསུམ་ཕྱེ་ནས།
གང་གང་རྐྱེན་ལ་རག་ལས་པ། །ཞེས་སོགས་ཚིགས་བཅད་བཞིས་འཆད། ཇི་ལྟར་གཟིགས་
ཤིང་གསུངས་ཚུལ་ལ། སྟོང་པ་རྟེན་འབྲེལ་གྱི་དོན་དུ་གཟིགས་ཤིང་གསུངས་ཚུལ། དེ་
ལྟར་མ་རྟོགས་ན་བསྟན་པའི་སྙིང་པོ་མི་རྟོགས་པ། རྟོགས་ན་སྟོན་པ་ལ་ཚད་མས་དྲངས་
པའི་དད་པ་སྐྱེ་བར་བསྟན་པའོ། །དང་པོ་ལ་རྒྱས་པར་བཤད་པ་དང་། བསྡུས་ཏེ་བསྔགས་
པ་གཉིས། དང་པོ་ལ། སྟོང་པ་དང་རྟེན་འབྱུང་དོན་གཅིག་ཏུ་མ་མཐོང་བར་ཐུབ་པའི་



རྟེན་འབྲེལ་བསྟོད་འགྲེལ།
བཞེད་པ་མི་རྟོགས་པར་བསྟན་པ། དེ་གཉིས་དོན་གཅིག་པ་ཐུབ་པའི་བཞེད་པ་མཆོག་ཏུ་
བསྟན་པ་གཉིས་ཀྱི་དང་པོ་ནི། ཕན་མཛད་ཁྱོད་ཀྱིས་སོགས་ཚིགས་བཅད་གཉིས་ཀྱིས་འཆད།
གཉིས་པ་ལ། རང་བཞིན་གྱིས་སྟོང་པ་ལ་བྱ་བྱེད་འཐད་ཀྱང་ལྡོག་ཕྱོགས་ལ་མི་འཐད་པར་
བཞེད་པ། རྟེན་འབྱུང་གི་རྒྱུ་མཚན་གྱིས་ཆོས་ཀུན་སྟོང་པར་གསུངས་ཚུལ། དེས་ན་སྟོན་
པ་སྨྲ་བ་ཟླ་མེད་པར་གྲུབ་པ་གསུམ། དང་པོ་ལ། རང་བཞིན་གྱིས་སྟོང་པ་ལ་བྱ་བྱེད་འཐད་
ཚུལ། ལྡོག་ཕྱོགས་ལ་མི་འཐད་ཚུལ། དེས་ན་རྟེན་འབྲེལ་མཐོང་བ་ལེགས་པར་བསྔགས་
པ་གསུམ་ཕྱེ་ནས། ཁྱོད་ནི་ནམ་ཞིག་ཅེས་སོགས་ཚིགས་བཅད་གསུམ་གྱིས་འཆད། རྟེན་
འབྱུང་གི་རྒྱུ་མཚན་གྱི་ཆོས་ཀུན་སྟོང་པར་གསུངས་ཚུལ་ལ། གསུངས་ཚུལ་དངོས་དང་།
དེ་ལ་རྒོལ་བ་གཞན་གྱིས་གླགས་མི་རྙེད་པར་བསྟན་པ་གཉིས། དང་པོ་ལ། ལྟོས་ནས་གྲུབ་
པས་རྟེན་འབྲེལ་དུ་བསྟན་པ། རྟེན་འབྲེལ་དུ་གྲུབ་པས་སྟོང་པར་བསྟན་པ། རང་བཞིན་
གྱིས་གྲུབ་ན་གྲོལ་མི་རུང་བར་བསྟན་པ་གསུམ་ཕྱེ་ནས། ལྟོས་མེད་ནམ་མཁའི་ཞེས་སོགས་
ཚིགས་བཅད་གསུམ་གྱིས་འཆད། དེ་ལ་རྒོལ་བ་གཞན་གྱིས་གླགས་མི་རྙེད་པ་ནི། དེ་ཕྱིར་
རང་བཞིན་ཞེས་སོགས་ཚིགས་བཅད་གཅིག་གིས་འཆད། དེས་ན་སྟོན་པ་ཟླ་མེད་པར་གྲུབ་
པ་ནི། རང་བཞིན་འགའ་ཡང་ཞེས་སོགས་ཚིགས་བཅད་གཉིས་ཀྱིས་འཆད། བསྡུས་ཏེ་
བསྔགས་པ་ནི། འདི་ཀུན་ངོ་བོས་ཞེས་སོགས་ཚིགས་བཅད་གཉིས་ཀྱིས་འཆད། དེ་ལྟར་
མ་རྟོགས་ན་བསྟན་པའི་སྙིང་པོ་མི་རྟོགས་པའི་ཚུལ་ལ། རྟེན་འབྲེལ་ཁས་བླངས་ནས་སྟོང་
པ་མི་འདོད་པ་བཞད་གད་གྱི་གནས་སུ་བསྟན་པ། དངོས་སྨྲ་བ་རྣམས་བསྟན་པའི་སྙིང་པོ་
ལས་ཕྱི་རོལ་ཏུ་གྱུར་པར་བསྟན་པ། རྟེན་འབྲེལ་དང་རང་བཞིན་གྱིས་གྲུབ་པ་གཉིས་ཀ་



རྟེན་འབྲེལ་བསྟོད་འགྲེལ་
ཁས་ལེན་པ་འགལ་བར་བསྟན་པ། དེས་ན་ཆོས་ཐམས་ཅད་སྒྱུ་མ་ལྟ་བུར་གྲུབ་པ་བཞི་ཕྱེ་
ནས། རྨོངས་པས་བྲན་དུ་ཞེས་སོགས་ཚིགས་བཅད་དྲུག་གིས་འཆད། རྟོགས་ན་སྟོན་པ་
ལ་ཚད་མས་དྲངས་པའི་དད་པ་སྐྱེ་ཚུལ་ལ། དངོས་པོའི་གནས་ལུགས་བསྟན་པས་ངེས་
ཤེས་སྐྱེ་ཚུལ། ཉེས་པའི་རྩ་བ་ལྡོག་པས་ངེས་ཤེས་སྐྱེ་ཚུལ། གསུང་གི་དོན་རྟོགས་ན་བདེ་
བ་སྟེར་བས་ངེས་ཤེས་སྐྱེ་ཚུལ་གསུམ། དང་པོ་ལ། དངོས་པོའི་གནས་ལུགས་བསྟན་པ་
ལ་གཞན་གྱི་ཀླན་ཀའི་སྐབས་མེད་ཚུལ། དེ་ལ་བརྟེན་ནས་གསུངས་གཞན་ལ་ཡང་ངེས་
ཤེས་སྐྱེ་ཚུལ་གཉིས་ཕྱེ་ནས། ཁྱོད་ཀྱིས་ཇི་ལྟར་ཞེས་སོགས་ཚིགས་བཅད་གསུམ་གྱིས་འཆད།
ཉེས་པའི་རྩ་བ་ལྡོག་པས་ངེས་ཤེས་སྐྱེ་ཚུལ་ནི། དོན་བཞིན་གཟིགས་ནས་ཞེས་སོགས་ཚིགས་
བཅད་གསུམ་གྱིས་འཆད། གསུང་གི་དོན་རྟོགས་ན་ངེས་ཤེས་སྐྱེ་ཚུལ་ནི། ཁྱོད་གསུང་
དུ་མ་ཅི་ཞིག་སྨོས་ཞེས་སོགས་ཚིགས་བཅད་གསུམ་གྱིས་འཆད། གོང་གི་དོན་བསྡུ་བ་ནི།
སྟོན་པའི་ནང་ན་ཞེས་སོགས་ཚིགས་བཅད་གཅིག་གིས་འཆད། རྟེན་འབྲེལ་གསུངས་ཚུལ་
གྱི་སྒོ་ནས་བྱེ་བྲག་ཏུ་བསྟོད་པ་ནི། རྟེན་འབྲེལ་གསུངས་ཚུལ་དགོས་པ་དང་བཅས་པ། ཐུབ་
པས་ནན་ཏན་གྱིས་བསྒྲུབས་པའི་ཆོས་ཚུལ་ཟབ་མོ་རྟོགས་པར་བཞེད་ཚུལ། དེ་ལ་བརྟེན་
ནས་ཐུབ་པའི་དགོངས་པ་ཇི་ལྟར་བཙལ་བ་གསུམ། དང་པོ་ལ། གདུལ་བྱ་གྲོལ་བའི་ཕྱིར་
དུ་རྟེན་འབྲེལ་གསུངས་ཚུལ། གསུངས་པའི་བསྟན་པ་འཛིན་པ་ལ་གུས་པའི་རྒྱུ་མཚན། གཟུང་
བྱ་བསྟན་པའི་ཆེ་བ་བཤད་པ་གསུམ། ཁྱོད་ཀྱིས་ཇི་སྙེད་ཅེས་སོགས་ཚིགས་བཅད་གསུམ་
གྱིས་འཆད། ཐུབ་པས་ནན་ཏན་གྱིས་བསྡུ་བ་ནས་རྙེད་པའི་ཟབ་དོན་རྟོགས་པར་བཞེད་ཚུལ་
ནི། འདི་ཡི་ཕྱིར་དུ་ཞེས་སོགས་ཚིགས་བཅད་ལྔས་འཆད། ཐུབ་པའི་དགོངས་པ་ཇི་ལྟར་



རྟེན་འབྲེལ་བསྟོད་འགྲེལ།
བཙལ་བ་ལ། འཚོལ་བའི་རྒྱུ། བཙལ་བའི་ཚུལ། ཇི་ལྟར་རྙེད་པ་གསུམ། དང་པོ་གཉིས་
ནི། དེ་ལྟར་རྨད་དུ་ཞེས་སོགས་ཚིགས་བཅད་གཉིས་ཀྱིས་རིམ་བཞིན་འཆད། ཇི་ལྟར་
རྙེད་པ་ལ། ཚེགས་ཆུང་ངུས་མ་རྙེད་ཚུལ། དེ་ནས་བླ་མའི་དྲིན་གྱིས་རྙེད་ཚུལ་གཉིས།
དང་པོ་ནི། དེ་ཚེ་རང་གཞན་ཞེས་སོགས་ཚིགས་བཅད་གཅིག་གིས་འཆད། གཉིས་པ་
ནི། ཁྱོད་ཀྱིས་བླ་མེད་ཅེས་སོགས་ཚིགས་བཅད་གསུམ་གྱིས་འཆད། དོན་བསྡུ་བ་ནི། མཛད་
པ་ཀུན་ལས་ཞེས་སོགས་ཀྱིས་འཆད། རྩོམ་པའི་རྒྱུ་མཚན་ནི། སྟོན་དེའི་རྗེས་སུ་སོགས་
ཀྱིས་འཆད། སྨོན་པ་ལ། དགེ་བའི་བཤེས་གཉེན་གྱིས་རྗེས་སུ་འཛིན་པ། སྐྱེ་བོ་ཀུན་གྱིས་
བསྟན་པའི་ངང་ཚུལ་ཤེས་ནས་སྟོན་པ་ལ་ཡིད་ཆེས་པ། ལུས་སྲོག་ལ་མི་ལྟ་བར་ཐུབ་བསྟན་
འཛིན་པ། ཟབ་མོའི་ལུགས་བཟང་འཕེལ་བའི་ཐབས་ཚུལ་ལ་སྨོན་པ་ལྷུར་ལེན་པ། ཚུལ་
དེར་བསྟན་བསྲུང་རྣམས་ཀྱིས་གྲོགས་མཛད་པར་སྨོན་པ་ལྔ་། སྟོན་པ་བླ་ན་མེད་པའི་སོགས་
ཀྱིས་འཆད་པར་མཛད་དོ། །བསྡུས་དོན་འདི་ཉིད་ཀྱི་དབང་དུ་བྱས་ནས་དོན་བསྡུ་བའི་ཚིགས་
བཅད་ཀྱང་བར་སྐབས་སུ་མཛད་འདུག་པ་རྣམ་པར་དཔྱོད་པའི་སྒོ་ཕུན་སུམ་ཚོགས་པར་
མཐོང་ནས་བྲིས་སོ། །མཁས་གྲུབ་ནོར་བཟང་བ་ཆེན་པོས་མཆོད་བརྗོད་ཤོ་ལོ་ཀ་གཅིག
བསྟན་བཅོས་ཀྱི་ལུས་དངོས་བཤད་པ་ལ། རྟེན་འབྱུང་གསུངས་པའི་སྒོ་ནས་བསྟོད་པར་
འོས་པ། སྟོང་པ་དང་རྟེན་འབྱུང་དོན་གཅིག་ཏུ་བསྟན་པ། རྟེན་འབྱུང་རང་བཞིན་གྱིས་
གྲུབ་པར་འདོད་པ་ལ་སྨད་པ། རྟེན་འབྱུང་གསུངས་པ་སོགས་ལ་བསྔགས་པར་རིགས་པ།
གསུང་གི་མཛད་པ་མཆོག་ཡིན་པའི་རྒྱུ་མཚན་རྟེན་འབྱུང་གསུངས་པ་ལ་ཐུག་པར་ཤེས་ནས་
གུས་རིགས་པ་མཇུག་སྡུད་དང་བཅས་པ་ལྔ་། དང་པོ་ལ། དངོས་ཀྱི་དོན་དང༌། དེ་ལྟར་



རྟེན་འབྲེལ་བསྟོད་འགྲེལ།
བསྟོད་པ་བསྟོད་པའི་མཆོག་ཏུ་བསྟན་པ། སྟོང་པོ་བརྟེན་འབྱུང་དི་དོན་དུ་གསུངས་ཚུལ་
བསྟན་པའི་སྒོ་ནས་དེ་ལྟར་འདོམས་པ་ལ་བསྔགས་པ། རྟེན་འབྱུང་གི་རྒྱུ་མཚན་གྱིས་རང་
བཞིན་གྱིས་གྲུབ་མ་གྲུབ་ཏུ་ལྟ་བ་འཆིང་གྲོལ་གྱི་རྒྱུར་གསུངས་པ། རྒྱུ་མཚན་དེ་དག་གིས་
སྟོན་པ་ལ་བསྔགས་པ་ལྔ་། དང་པོ་ལ། རྟེན་འབྱུང་གི་དོན་མཐོང་བའི་ཉེས་པ་ལྡོག་བྱེད་
དུ་བསྟན་པ། དེ་ཉིད་བསྟན་པའི་སྙིང་པོར་བསྟན་པ་གཉིས་ཕྱེ་ནས། འཇིག་རྟེན་རྒུད་པོ་
ཞེས་སོགས་ཚིགས་བཅད་གཉིས་ཀྱིས་འཆད། དེ་ལྟར་བསྟོད་པ་བསྟོད་པའི་མཆོག་ཏུ་བསྟན་
པ་སོགས་ཀྱི་ས་བཅད་བཞི་ནི། དེ་ལྟ་ལགས་ན་ཞེས་པ་ནས་བདག་ཕྱག་འཚལ་ཞེས་པའི་
བར་གྱིས་འཆད། སྟོང་པ་དང་རྟེན་འབྱུང་དོན་གཅིག་ཏུ་བསྟན་པ་ལ། རྟེན་འབྱུང་སྟོང་
ཉིད་ངེས་པའི་རྒྱུ་མཚན་ཟླ་མེད་པར་བསྟན་པ། དེ་འགལ་མ་གྲུབ་ཏུ་མཐོང་བས་སྟོན་པའི་
དགོངས་པ་མི་རྙེད་པར་བསྟན་པ། སྟོང་པ་དང་སྟོང་མིན་རྟེན་འབྱུང་གི་དོན་དུ་མཐོང་བའི་
ཡོན་ཏན་དང་སྐྱོན་བཤད་པ། རྟེན་འབྱུང་གི་ཆོས་རྣམས་གཏན་མེད་དང་རང་བཞིན་གྱིས་
ཡོད་པ་དགག་པ། རྟེན་འབྱུང་རང་བཞིན་གྱིས་ཡོད་ན་མྱང་འདས་འཐོབ་མི་རུང་བ། སྟོང་
པ་རྟེན་འབྱུང་གི་དོན་དུ་མཐོང་བ་ལ་བྱ་བྱེད་མི་འགལ་བར་མ་ཟད་མཐར་ལྟ་བ་ལ་མི་བརྟེན་
པར་གསུངས་པ་ལ་བསྔགས་པ། སྟོང་པ་དང་རྒྱུ་འབྲས་བྱ་བྱེད་ཀྱི་ངེས་པ་གཉིས་ཕན་ཚུན་
གྲོགས་སུ་གསུངས་པའི་སྒོ་ནས་བསྟོད་པ་དང་བདུན་ཡོད། དང་པོ་གཉིས་འཆད་པ་ལ། ཕན་
མཛད་ཁྱོད་ཀྱིས་ཞེས་སོགས་ཚིགས་བཅད་གཉིས་བྱུང༌། གསུམ་པ་འཆད་པ་ལ། ཁྱོད་
ནི་ནམ་ཞིག་ཅེས་སོགས་ཤོ་ལོ་ཀ་གཅིག་དང་ཆིག་རྐང་གཉིས་བྱུང་། བཞི་པ་ལ་དངོས་དང་
རྒྱུ་མཚན་དེས་ཆོས་ཐམས་ཅད་རྟེན་འབྱུང་ཡིན་པས་རང་བཞིན་གྱིས་སྟོང་པར་གསུངས་



རྟེན་འབྲེལ་བསྟོད་འགྲེལ།
པ་ངེས་དོན་དུ་བསྟན་པ་གཉིས་ཕྱེ་ནས། དང་པོ་སྟོན་པར། དེ་ཡང་ཀུན་ཏུ་ཞེས་སོགས་
ཚིག་རྐང་དྲུག་དང་། གཉིས་པ་འཆད་པར། དེ་ཕྱིར་བརྟེན་ནས་ཞེས་སོགས་ཚིགས་བཅད་
གཅིག་བྱུང༌། ལྔ་པ་ལ་གསུངས་ཚུལ་དངོས་དང་དེ་ལ་ཆོས་མཐུན་གྱི་རྒོལ་བ་མེད་ཚུལ་གཉིས་
ཕྱེ་ནས། རང་བཞིན་ལྡོག་པ་ཞེས་སོགས་ཚིགས་བཅད་གཉིས་ཀྱིས་འཆད། དྲུག་པ་འཆད་
པར། རང་བཞིན་འགའ་ཡང་ཞེས་སོགས་ཚིགས་བཅད་གཉིས་བྱུང་། བདུན་པ་འཆད་
པར། འདི་ཀུན་ངོ་བོས་ཞེས་སོགས་ཚིགས་བཅད་གཉིས་བྱུང་། གསུམ་པ་རྟེན་འབྱུང་
གི་དོན་རང་བཞིན་གྱིས་གྲུབ་པར་འདོད་པ་སྨད་པ་ལ། རྟེན་འབྱུང་སྟོན་པས་གསུངས་པ་
ཚད་མར་ཁས་བླངས་ནས་སྟོང་ཉིད་མི་བཟོད་པ་ལ་སྨད་པ། དེ་ལྟར་ན་འཕགས་པའི་ལམ་
ལ་བཀྲི་བཀའ་བ། ངོ་བོས་གྲུབ་པ་དང་རྟེན་འབྱུང་འགལ་བའི་སྒོ་ནས་ཆོས་རྣམས་སྒྱུ་མ་
ལྟ་བུར་གསུང་ཚུལ་གསུམ་ཡོད་པ། རྨོངས་པས་བྲན་དུ་ཞེས་པ་ནས། སྒྱུ་མ་བཞིན་དུ་
གསུངས་ཞེས་པའི་བར་ཏེ་ས་བཅད་རེ་རེ་ཚིགས་སུ་བཅད་པ་གཉིས་རེའོ། །བཞི་པ་རྟེན་
འབྱུང་གསུངས་པ་སོགས་ལ་བསྔགས་པ་ལ། བསྔགས་པ་དངོས་དང་། ཐུབ་པའི་ཐུན་
མོང་མ་ཡིན་པའི་ལུགས་ཁོང་དུ་ཆུད་ཚུལ་གཉིས། དང་པོ་ལ། སྟོན་པའི་བསྟན་པ་ལ་གླགས་
མི་རྙེད་པའི་རྒྱུ་མཚན་རྟེན་འབྱུང་སྟོང་པར་གསུངས་པས་གྲུབ་ཚུལ། དེ་དཔེར་བཀོད་ནས་
གསུང་གཞན་ལ་ངེས་པ་སྐྱེ་ཚུལ། ཕྱི་ནང་གི་བསྟན་པའི་སྐྱོན་ཡོན་ཤེས་ན་སྟོན་པ་ལ་ལྷག་
པར་གུས་ཚུལ། གསུང་གི་ཆ་ཤས་ཙམ་རྟོགས་པས་ཀྱང་བདེ་བ་འབྱུང་ཚུལ། ཞར་ལ་
ཁེངས་སྐྱུང་ཞིང་ལེགས་པར་བསམ་པས་སྤྲོ་བ་སྐྱེ་ཚུལ། རྟེན་འབྱུང་སྟོང་ཉིད་དུ་གཟིགས་
ཤིང་གསུངས་པ་ཕུལ་བྱུང་དུ་མཁྱེན་ཚུལ། དེའི་རྒྱུ་མཚན་དུ་གསུང་ཀུན་དེ་བཞིན་ཉིད་དང་



རྟེན་འབྲེལ་བསྟོད་འགྲེལ།
མྱང་འདས་ལ་གཞོལ་ཚུལ་དགོད་པ། ཕན་ཡོན་ཆེ་བའི་ཆོས་སྐུའི་དོན་དུ་དགའ་བ་སྤྱད་
ཚུལ། སྟོང་ཉིད་སངས་རྒྱས་ལས་མ་ཐོས་པས་ཡིད་གདུངས་ཤིང་གསུངས་ཚུལ་བསམ་
པས་ཡིད་ཀྱི་གདུང་བ་ཞི་ཚུལ་དང་དགུ དང་པོ་གཉིས་འཆད་པར། ཁྱོད་ཀྱིས་ཇི་ལྟར་
ཞེས་སོགས་ཚིགས་བཅད་གཉིས་བྱུང་། གསུམ་པ་ལ། ནང་པའི་བསྟན་པའི་ཡོན་ཏན།
ཕྱི་རོལ་པའི་བསྟན་པའི་སྐྱོན། ཚུལ་དེ་ཤེས་ནས་སྟོན་པ་ལ་གུས་ཚུལ་གསུམ། དེ་གསུམ་
འཆད་པར། དོན་བཞིན་གཟིགས་ནས་ཞེས་སོགས་ཚིགས་བཅད་གསུམ་བྱུང་། བཞི་པ་
འཆད་པར། ཁྱོད་གསུང་དུ་མ་ཞེས་སོགས་ཚིགས་བཅད་གཅིག་བྱུང་། ལྔ་པ་འཆད་པར།
ཀྱི་ཧུད་བདག་བློ་ཞེས་སོགས་ཚིགས་བཅད་གཉིས་བྱུང་། དྲུག་པ་འཆད་པར། སྟོན་པའི་
ནང་ན་ཞེས་སོགས་ཚིགས་བཅད་གཅིག་བྱུང་། བདུན་པ་ལ། དངོས་དང་། རྒྱུ་མཚན་
དེས་བསྟན་པ་འཛིན་པ་ལ་གུས་རིགས་པ། དེར་མ་ཟད་ཕས་རྒོལ་འཇོམས་པ་སོགས་ཀྱི་ ་
ཡོན་ཏན་མཐོང་ནས་ལུགས་འདི་ལ་སྤྲོ་བ་འཕེལ་ཚུལ་གསུམ་ཕྱེ་ནས་ཁྱོད་ཀྱིས་ཇི་སྙེད་ཅེས་
སོགས་ཚིགས་བཅད་གསུམ་གྱིས་རིམ་བཞིན་འཆད། བརྒྱད་པ་འཆད་པར། འདི་ཡི་ཕྱིར་
དུ་ཞེས་སོགས་ཚིགས་བཅད་གཅིག་བྱུང་། དགུ་པ་འཆད་པར། གང་གི་ཡོན་ཏན་མཐོང་
བ་ཡི་ཞེས་སོགས་ཚིགས་བཅད་བཞི་བྱུང་། ཐུབ་པའི་ལུགས་ཐུན་མོང་མ་ཡིན་པ་ཁོང་དུ་
ཆུད་ཚུལ་ལ་རྟེན་འབྱུང་གི་དོན་ཕྱིན་ཅི་ལོག་ཏུ་བཟུང་ཚུལ་མཐོང་ནས་དགོངས་པ་བཙལ་
ཚུལ་གཞུང་དུ་མ་ལ་སྦྱངས་པས་ཐེ་ཚོམ་སྐྱེ་ཚུལ། ཀླུ་སྒྲུབ་ཀྱི་དགོངས་པ་ཟླ་བས་བཀྲལ་
བ་བཞིན་བླ་མའི་དྲིན་གྱིས་རྙེད་ཚུལ་གསུམ་ཕྱེ་ནས། དེ་ལྟར་རྨད་དུ་ཞེས་པ་ནས། ངལ་
བསོ་ཐོབ་ཅེས་པའི་བར་གྱིས་འཆད། ལྔ་པ་གསུང་གི་མཛད་པ་མཆོག་ཡིན་པའི་རྒྱུ་མཚན་



10
རྟེན་འབྲེལ་བསྟོད་འགྲེལ།
རྟེན་འབྱུང་གསུངས་པ་ཡིན་པར་ཤེས་པའི་སྒོ་ནས་གུས་ཚུལ་མཇུག་སྡུད་དང་བཅས་པ་ནི།
མཛད་པ་ཀུན་ལས་ཞེས་སོགས་ཚིགས་བཅད་གཉིས་ཀྱིས་འཆད། དེ་མན་ཆད་དང་བསྔོ་
བ་ལ་ས་བཅད་སོ་སོར་མི་སྣང་ལ། འདི་ཉིད་ལེགས་བཤད་མཆོག་ཏུ་མཐོང་ནས་ཕྱིས་ཀྱི་
སྒོ་མང་དཔོན་སློབ་དམ་ཆོས་པས་ཀྱང་ཚིག་དོན་ལེགས་པར་བསྐྱར་བའི་འགྲེལ་པ་ཞིག་མཛད་
སྣང་ངོ༌། །མདོ་སྨད་བཀྲ་ཤིས་འཁྱིལ་གྱི་ཁྲི་ཆེན་ངག་དབང་བཀྲ་ཤིས་པའི་རྟེན་འབྲེལ་བསྟོད་
ཊིཀ་ཏུ། བསྟན་བཅོས་ལ་འཇུག་པའི་ཡན་ལག །བསྟན་བཅོས་ཀྱི་ལུས་དངོས། མཇུག་
གི་དོན་དང་གསུམ་ཕྱེ་ནས། དང་པོ་ལ། གང་ཞིག་གཟིགས་ཤིང་ཞེས་སོགས་མཆོད་བརྗོད་
དང༌། འཇིག་རྟེན་རྒུད་པ་ཞེས་སོགས་ཚིགས་བཅད་གསུམ་དགོས་འབྲེལ་ངག་ལ་སྦྱར།
ལུས་དངོས་ཐུབ་པ་གྲོལ་བ་དོན་གཉེར་ལ་མི་བསླུ་བར་བསྟན་པ། བསྟན་པ་ཁོ་ན་ཐར་འདོད་
ཀྱི་འཇུག་ངོགས་སུ་བསྟན་པ། དེ་ལས་སངས་རྒྱས་རྗེས་སུ་དྲན་ཚུལ། དོན་བསྡུ་བ་དང་
བཅས་པའོ། །དང་པོ་ནི། གང་གང་རྐྱེན་ལ་ཞེས་སོགས་ཚིགས་བཅད་བཞིས་མདོར་བསྟན་
ནས། རྒྱས་པར་འཆད་པ་ལ་སངས་རྒྱས་ཉག་གཅིག་མི་བསླུ་བའི་སྐྱེས་བུར་བསྟན་པ། བསྟན་
པ་ཁོ་ན་ཐོར་འདོད་ཀྱི་འཇུག་ངོགས་སུ་བསྟན་པ་གཉིས། དང་པོ་ལ་བསྟན་པ་སྐྱོན་མེད་དུ་
བསྒྲུབ་བ། དེ་ལས་སྟོན་པ་སྐྱོན་མེད་དུ་བསྒྲུབ་པ། དེ་གཉིས་ཀྱི་གྲུབ་དོན་བཤད་པ་གསུམ།
དང་པོ་ལ། ངེས་དོན་གྱི་གསུང་རབ་རྣམས་སྐྱོན་མེད་དུ་བསྒྲུབ་པ། དེ་ལ་བརྟེན་ནས་མདོ་
གཞན་རྣམས་སྐྱོན་མེད་དུ་བསྒྲུབ་པ་གཉིས། དང་པོ་ལ། སྟོང་པ་རྟེན་འབྲེལ་གྱི་དོན་ཡིན་་
པ་ཐུབ་པའི་དགོངས་པ་མཐར་ཐུག་ཏུ་བསྟན་པ། དེ་ལྟར་གསུངས་ཚུལ། དེ་ལྟར་མཐོང་
བའི་ཡོན་ཏན། མ་མཐོང་བའི་ཉེས་དམིགས། དེས་ན་དེས་དོན་གྱི་གསུངས་རབ་རྣམས་



1|
རྟེན་འབྲེལ་བསྟོད་འགྲེལ།
སྐྱོན་མེད་དུ་གྲུབ་པ་ལྔ་། དང་པོ་ལ། དེ་ལྟར་མ་རྟོགས་ན་ཐུབ་པའི་དགོངས་པ་མི་རྟོགས་
ཚུལ་དང་། དངོས་ཀྱི་དོན་གཉིས་ཕྱེ་ནས། དང་པོ་ཕན་མཛད་ཁྱོད་ཀྱིས་སོགས་ཚིགས་
བཅད་གཉིས་ཀྱིས་འཆད། གཉིས་པ་དངོས་ཀྱི་དོན་ལ། སྟོང་པ་རྟེན་འབྱུང་དུ་ཤར་རང་
བཞིན་གྱིས་མེད་པ་ལ་བྱ་བྱེད་འཇོག་ཤེས་ཚུལ། དེ་ལྟར་མ་གོ་ན་རྟག་ཆད་ཀྱི་མཐར་ལྷུང་
ཚུལ། དེ་ལྟར་གོ་བ་ཐུབ་དབང་གི་དགོངས་པ་མཐར་ཐུག་ཏུ་བསྟན་པ་གསུམ་ཕྱེ་ནས། ཁྱོད་
ནི་ནམ་ཞིག་ཅེས་སོགས་ཚིགས་བཅད་གསུམ་གྱིས་རིམ་བཞིན་འཆད། སྟོང་པ་རྟེན་
འབྲེལ་གྱི་དོན་དུ་གསུངས་ཚུལ་ལ། རྟེན་འབྲེལ་མ་ཡིན་པའི་ཆོས་མེད་པར་གསུངས་ཚུལ།
རང་བཞིན་གྱིས་མི་སྟོང་པའི་ཆོས་མེད་པར་གསུངས་ཚུལ། རང་བཞིན་གྱིས་ཡོད་ན་གྲོལ་
བ་མི་འཐད་པར་གསུངས་ཚུལ་གསུམ། དང་པོ་ལ་དངོས་ཀྱི་དོན་དང་། རྟེན་འབྲེལ་དང་
ངོ་བོས་གྲུབ་པ་འགལ་བར་བསྟན་པ་གཉིས་ཕྱེ་ནས། ལྟོས་མེད་ནམ་མཁའི་ཞེས་སོགས་
ཚིགས་བཅད་གཅིག་གིས་འཆད། རང་བཞིན་གྱིས་མི་སྟོང་པའི་ཆོས་མེད་ཚུལ་ནི། དེ་
ཕྱིར་བརྟེན་ནས་ཞེས་སོགས་ཚིགས་བཅད་གཅིག་གིས་འཆད། མི་སྟོང་པ་ལ་གྲོལ་བ་མི་
འཐད་ཚུལ་ལ། དངོས་དང་། རང་གཞིན་མེད་པར་གསུངས་པ་ལ་སུས་ཀྱང་གླགས་མི་
རྙེད་པ་གཉིས་རིམ་བཞིན་རང་བཞིན་ལྡོག་པ་ཞེས་སོགས་ཚིགས་བཅད་གཉིས་ཀྱིས་འཆད།
སྟོང་པ་རྟེན་འབྱུང་གི་དོན་དུ་མཐོང་བའི་ཡོན་ཏན་ལ། དེ་ལྟར་མཐོང་ན་རྟག་ཆད་ཀྱི་ལྟ་
བ་ལ་མི་བརྟེན་པ། དེ་ལྟར་མཐོང་བའི་ཚད། ། དེ་ལྟར་གསུངས་པའི་སྒོ་ནས་བསྟོད་པ་ནི་
བསྟོད་པ་གཞན་ལས་ཁྱད་པར་དུ་འཕགས་པར་བསྟན་པ་གསུམ། དང་པོ་ནི། རང་བཞིན་
འགའ་ཡང་མེད་པ་དང་ཞེས་སོགས་ཚིགས་བཅད་གཉིས་ཀྱི་འཆད། དེ་ལྟར་མཐོང་བའི་



12
རྟེན་འབྲེལ་བསྟོད་འགྲེལ།
ཚད་ནི་འདི་ཀུན་ངོ་བོས་ཞེས་སོགས་ཚིགས་བཅད་གཅིག་གིས་འཆད། ཚུལ་དེས་བསྟོད་
པ་བསྟོད་པ་གཞན་ལས་ཁྱད་དུ་འཕགས་པ་ནི། འདི་ལས་ངོ་མཚར་གྱུར་པ་ཞེས་སོགས་
ཚིགས་བཅད་གཅིག་གིས་འཆད་། སྟོང་པ་རྟེན་འབྱུང་གི་དོན་དུ་མ་མཐོང་བའི་ཉེས་དམིགས་
ལ། སྟོང་པ་རྟེན་འབྱུང་གི་དོན་དུ་མི་འདོད་པ་སྨད་པ། དེ་རྣམས་རྒྱལ་བ་དགྱེས་པའི་ལམ་
ལ་བཀྲི་ཐབས་མེད་པ། དངོས་པོ་རྟེན་འབྲེལ་དང་བདེན་གྲུབ་ཏུ་འདོད་པ་ཁས་བླངས་ནས་
འགལ་དུ་བསྟན་པ་གསུམ། དང་པོ་ལ། རྟོན་འབྲེལ་མི་འདོད་པའི་གཞན་སྡེ་རྣམས་བཞད་
གད་ཀྱི་གནས་ཆུང་བར་བསྟན་པ་དང་། རྟེན་འབྲེལ་རང་བཞིན་གྱིས་གྲུབ་པར་སྨྲ་བ་རྣམས་
ཤིན་ཏུ་བཞད་གད་ཀྱི་གནས་སུ་བསྟན་པ་གཉིས། རྨོངས་པས་བྲན་དུ་ཞེས་སོགས་ཚིགས་
བཅད་གཉིས་ཀྱིས་འཆད། དེ་རྣམས་རྒྱལ་བ་དགྱེས་པའི་ལམ་ལ་བཀྲི་ཐབས་མེད་པ་ནི།
རང་བཞིན་མེད་ལ་ཞེས་སོགས་ཚིགས་བཅད་གཉིས་ཀྱིས་འཆད། དེ་ལ་ནང་འགལ་བསྟན་
པ་ནི། རང་བཞིན་བཅོས་མིན་ཞེས་སོགས་ཚིགས་བཅད་གཅིག་གིས་འཆད། དེས་ན་
ངེས་དོན་གྱི་གསུང་རབ་རྣམསཾ་སྐྱོན་མེད་དུ་བསྒྲུབ་པ་ནི། དེ་ཕྱིར་བརྟེན་ནས་ཞེས་སོགས་
ཚིགས་བཅད་གསུམ་གྱིས་འཆད། དེ་ལ་བརྟེན་ནས་མདོ་གཞན་རྣམས་ཀྱང་སྐྱོན་མེད་དུ་
བསྒྲུབ་པ་ནི། ཁྱོད་ཀྱི་སྨྲ་བ་ཞེས་སོགས་ཚིགས་བཅད་གཅིག་གིས་འཆད། དེ་ལ་བརྟེན་
ནས་སྟོན་པ་སྐྱོན་མེད་དུ་བསྒྲུབ་པ་ལ། ཕྱི་ནང་གི་སྟོན་པའི་ཁྱད་པར། དེ་ཤེས་ནས་སྟོན་
པ་ལ་གུས་པར་བྱེད་དགོས་པའི་རྒྱུ་མཚན། རྩོམ་པ་པོ་རང་ཉིད་ཀྱིས་ཚུལ་དེ་མཐོང་ནས་
གུས་པར་བསྟན་པ་གསུམ། དང་པོ་ནི། དོན་བཞིན་གཟིགས་ནས་ཞེས་སོགས་ཚིགས་བཅད་
་ གཉིས་ཀྱིས་འཆད། གཉིས་པ་ནི། ཨེ་མའོ་མཁས་པས་ཞེས་སོགས་ཚིགས་བཅད་གཉིས་



རྟེན་འབྲེལ་བསྟོད་འགྲེལ།
ཀྱིས་འཆད། གསུམ་པ་ནི། ཀྱི་ཧུད་བདག་བློ་ཞེས་སོགས་ཚིགས་བཅད་གཉིས་ཀྱིས་འཆད།
དེ་དག་གི་གྲུབ་དོན་ནི་སྟོན་པའི་ནང་ན་ཞེས་སོགས་ཚིགས་བཅད་གཅིག་གིས་འཆད། བསྟན་
པ་ཁོ་ན་ཐར་འདོད་ཀྱི་འཇུག་ངོགས་སུ་འཆད་པ་ལ། དངོས་ཀྱི་དོན་དང་། བསྟན་པ་ལ་
འཇུག་རིགས་པ། འཇུག་བྱ་བསྟན་པ་ངོས་བཟུང་བ། མཛད་པ་པོ་རང་ཉིད་ལུགས་དེ་
འཛིན་པ་ལ་སྤྲོ་བར་བསྟན་པ་གསུམ། དང་པོ་ནི། ཁྱོད་ཀྱིས་ཇི་སྙེད་ཞེས་སོགས་ཚིགས་
བཅད་གཅིག་གིས་འཆད། གཉིས་པ་ནི། ཨེ་མའོ་ཁྱོད་ཀྱིས་ཞེས་སོགས་ཚིགས་བཅད་
གཅིག་གིས་འཆད། གསུམ་པ་ནི། ཕས་རྒོལ་མཐའ་དག་ཅེས་སོགས་ཚིག་རྐང་གསུམ་
གྱིས་འཆད། བཞི་པ་ནི། ལུགས་འདིར་ཁོ་བོ་སྤྲོ་བ་འཕེལ་ཞེས་པས་བསྟན། དེ་ལ་བརྟེན་
ནས་སངས་རྒྱས་རྗེས་སུ་དྲན་ཚུལ་ལ་རྩོམ་པ་པོ་རང་ཉིད་ཀྱིས་རྗེས་སུ་དྲན་ཚུལ། དགོངས་
པ་བཙལ་ཚུལ། གདུལ་བྱ་ལ་སངས་རྒྱས་རྗེས་སུ་དྲན་པར་གདམས་ཚུལ་གསུམ་དང་པོ་
ལ། ཐུབ་པས་སློབ་ལམ་དུ་རྟེན་འབྱུང་བཙལ་བ་རྗེས་སུ་དྲན་ཚུལ། ཆོས་དེ་སངས་རྒྱས་
ལ་དངོས་སུ་མ་ཐོས་པའི་སྐལ་པ་དམན་ཚུལ། ཇི་ལྟར་གདམས་པ་རྗེས་སུ་དྲན་ཚུལ་གསུམ།
དང་པོ་ནི། འདི་ཡི་ཕྱིར་དུ་ཞེས་སོགས་ཚིགས་བཅད་གཅིག་གིས་འཆད། གཉིས་པ་ནི།
གང་གི་ཡོན་ཏན་ཞེས་སོགས་ཚིགས་བཅད་གཅིག་གིས་འཆད། གསུམ་པ་ནི། དེ་ཡི་མྱ་
ངན་ཞེས་སོགས་ཚིགས་བཅད་གསུམ་གྱིས་འཆད། དགོངས་པ་བཙལ་ཚུལ་ལ། བོད་
སྔ་མས་ཟབ་དོན་བཤད་པ་ལ་ཡིད་བརྟོན་མི་རུང་བ། རྒྱ་གར་མཁས་པའི་གཞུང་ལ་ཡང་
མི་མཐུན་པ་བྱུང་ཚུལ། མ་ནོར་བར་སྟོན་པའི་མཁས་པ་ངོས་བཟུང་བ། དེ་རྟོགས་པ་བཤེས་
གཉེན་ལ་རག་ལས་པར་བསྟན་པ་བཞི། དེ་ལྟར་རྨད་དུ་བྱུང་བ་ཡིད་ནས་བདག་གི་ཡིད་



，
14
རྟེན་འབྲེལ་བསྟོད་འགྲེལ།
ཀྱིས་ངལ་བསོ་ཐོབ། །ཅེས་པའི་བར་གྱིས་འཆད། དོན་བསྡུ་བ་ནི། སྟོན་དེའི་རྗེས་སུ་
ཞེས་སོགས་ཚིགས་བཅད་གཅིག་གིས་འཆད་པར་མཛད་ལ། བསྔོ་བ་རྣམས་ཀྱི་ས་བཅད་
གོ་སླའོ། །ས་བཅད་འདི་ཚད་མ་རྣམས་འགྲེལ་གྱི་ལེའུ་གཉིས་པ་སོགས་དང་དོན་གཅིག་
པར་གདུལ་བྱའི་ཉམས་ལེན་གྱི་རིམ་པར་བསྒྲིགས་པས་གནད་ཆེ་ཞིང་། འདིའི་མཛད་བྱང་
དུ་ཟབ་བརླིང་འཕགས་ཀླུའི་གཞུང་དང་མཚུངས་པར་གྲགས་ཆེ་ཡང་འདི་ལ་འདི་འདྲའི་རྣམ་
བཤད་སྔོན་ཆད་མ་བྱུང་བ་ཞེས་གསུངས་ཏེ། ཚིག་གི་སྦྱོར་བ་ཡ་མཚན་ཧ་ཅང་མ་ཆེ་ཡང་། །
སྐུ་སྒྲུབ་ཡབ་སྲས་ཀྱི་གཞུང་ལ་ཡུན་རིང་དུ་འདྲིས་པའི་རྣམ་དཔྱོད་ཀྱི་རྩལ་ཐོན་ཡོད་སྙམ་
མོ། རོལ་པའི་རྡོ་རྗེ་མཛད་པའི་ཊི་ཀྐར་ས་བཅད་གོང་མ་འདི་ཉིད་གཞིར་བཞག་མཛད་ཅིང་
ནང་གསེས་ཀྱི་ཁྱད་པར་ཅུང་ཟད་ཕྱེ་བའི་དབང་གིས་ཇི་སྐད་དུ། འཇམ་མགོན་ས་སྐྱ་པཎྜི་ཏ་
བློ་གྲོས་ལྡན་པ་གཉིས་བགྲོས་ན། །བློ་གྲོས་ལེགས་པ་གཞན་འབྱུང་སྲིད། །ཅེས་པ་ཁོ་
ནར་སྣང་སྟེ། འདི་ལྟར་མཆོད་བརྗོད་སོང་ནས། བསྟན་བཅོས་ལུས་ཀྱི་རྣམ་བཞག་ལ།
རྟེན་འབྲེལ་གསུངས་པའི་སྒོ་ནས་བསྟོད་པའི་རྒྱུ་མཚན། སྟོན་པ་ཁོ་ན་གྲོལ་བ་དོན་གཉེར་
ལ་མི་བསླུ་བ། བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ། སངས་རྒྱས་རྗེས་
སུ་དྲན་ཚུལ། ཡིད་རང་བཞིན་ཞེས་སངས་རྒྱས་རྗེས་སུ་དྲན་ཚུལ། མཇུག་བསྡུ་བ་ .
བཞིར་བྱས་ནས། དང་པོ་ནི། འཇིག་རྟེན་རྒུད་པ་ཞེས་སོགས་ཚིགས་བཅད་གཅིག་གིས་
འཆད།. གཉིས་པ་ལ། ལུང་གི་བསྟན་པ་སྐྱོན་མེད་དུ་བསྒྲུབ་པ། སངས་རྒྱས་ཉིད་ཐར་
འདོད་ལ་མི་བསླུ་བར་བསྟན་པ་གཉིས། དང་པོ་ལ། ངེས་དོན་གྱི་བཀའ་རྣམས་སྐྱོན་མེད་
དུ་བསྒྲུབ་པ། དེས་བཀའ་གཞན་རྣམས་ཀྱང་སྐྱོན་མེད་དུ་བསྒྲུབ་པ། དང་པོ་ལ། སྟོང་པ་



15
རྟེན་འབྲེལ་བསྟོད་འགྲེལ།
རྟེན་འབྱུང་གི་དོན་དུ་གསུངས་ཚུལ། དེ་ལྟར་ཁས་ལེན་པ་ལ་གནོད་བྱེད་བསྟན་པ། དེ་ །
ལྟར་གསུངས་པས་སྒྲོ་སྐུར་གྱི་ལྟ་བ་སྤོང་ཚུལ་གསུམ། དང་པོ་ལ་མདོར་བསྟན་པ། རྒྱས་
པོར་བཤད་པ་གཉིས། དང་པོ་ལ། སྟོང་པ་རྟེན་འབྱུང་གི་དོན་དུ་གསུངས་ཚུལ། རང་
བཞིན་གྱིས་གྲུབ་མ་གྲུབ་ཏུ་ལྟ་བ་འཆིང་གྲོལ་གྱི་རྒྱུར་བསྟན་པ། ཚུལ་དེས་སྟོན་པ་ཉིད་སྨྲ་
བ་གཞན་ལས་ཁྱད་ཞུགས་པ་གསུམ་ཕྱེ་ནས། གང་གང་རྐྱེན་ལ་རག་ལས་པ་ཞེས་སོགས་
ཚིགས་བཅད་བཞིས་འཆད། རྒྱས་པར་འཆད་པ་ལ། སྟོང་པ་རྟེན་འབྱུང་གི་དོན་དུ་ཤར་
བསྟོན་པའི་རང་ལུགས་མཐར་ཐུབ་ཏུ་བསྟན་པ། ཆོས་ཀུན་སྟོང་པར་གསུངས་ཚུལ། སྟོང་
པ་ལ་བྱ་བྱེད་འཐད་པར་གསུངས་ཚུལ། དེར་མ་ཟད་རྟེན་འབྱུང་ཉིད་ཀྱིས་མཐར་ལྟ་བ་
ལ་མི་བརྟེན་པར་གསུངས་པ་ལ་མཆོག་ཏུ་བསྔགས་པ་བཞི། དང་པོ་ལ། དེ་ལྟར་མ་ཤེས་
པས་སྟོན་པའི་རང་ལུགས་མ་རྟོགས་པ། དེ་ལྟར་ཤེས་པ་སྟོན་པའི་རང་ལུགས་སུ་བསྟན་
པ་དངོས། དེ་ལྟར་ཤེས་པའི་ཚད་བསྟན་པ་གསུམ་ཕྱེ་ནས། དང་པོ་ནི། ཕན་མཛད་ཁྱོད་
ཀྱིས་སོགས་ཚིགས་བཅད་གཉིས་ཀྱིས་འཆད། གཉིས་པ་ལ། སྟོང་པ་རྟེན་འབྱུང་དུ་ཤར་
ན་རང་བཞིན་མེད་པ་ལ་བྱ་བྱེད་འཐད་པར་བཞེད་པ། དེ་ལྟར་མ་གོ་ན་མཐར་ལྟུང་བར་
བཞེད་པ། དེ་ལྟར་གོ་བ་ཐུབ་པའི་དགོངས་པ་མཐར་ཐུག་ཏུ་བསྟན་པ་གསུམ་ཕྱེ་ནས། ཁྱོད་
ནི་ནམ་ཞིག་ནས་ལེགས་པར་བསྔགས་ཞེས་པའི་བར་ཏེ་ཐ་མ་ལ་ཚིག་རྐང་གཉིས་དང་། དང་
པོ་གཉིས་ལ་ཚིགས་བཅད་རེའོ། །སྟོང་པ་རྟེན་འབྱུང་དུ་ཤར་བའི་ཚད་ནི། དེ་ཡང་ཀུན་ ་
ཏུ་ཞེས་སོགས་ཚིག་རྐང་དྲུག་གིས་འཆད། ཆོས་ཀུན་སྟོང་པར་གསུང་ཚུལ་ལ། དངོས་
དང་། ངོ་བོས་གྲུབ་ན་གྲོལ་བ་མི་འཐད་པར་གསུངས་ཚུལ། དེ་ལྟར་གསུངས་པ་ལ་ཆོས་



་.16
རྟེན་འབྲེལ་བསྟོད་འགྲེལ།
མཐུན་གྱི་རྒོལ་བ་མེད་པར་བསྟན་པ་གསུམ་ཕྱེ་ནས། དེ་ཕྱིར་བརྟེན་ནས་ཞེས་སོགས་ཚིགས་
བཅད་གསུམ་གྱིས་འཆད། སྟོང་པ་ལ་བྱ་བྱེད་འཐད་པར་གསུངས་ཚུལ་ནི། རང་བཞིན་
འགའ་ཡང་ཞེས་སོགས་ཚིགས་བཅད་གཉིས་ཀྱིས་འཆད། དེར་མ་ཟད་རྟེན་འབྱུང་ཉིད་
ཀྱིས་མཐར་ལྟ་བ་ལ་མི་བརྟེན་ཞེས་གསུངས་པ་ལ་མཆོག་ཏུ་བསྔགས་པ་ནི། འདི་ཀུན་ངོ་
བོས་ཞེས་སོགས་ཚིགས་བཅད་གཉིས་བྱུང་། དེ་ལྟར་མི་འདོད་པ་ལ་གནོད་བྱེད་བསྟན་པ་
ལ། རྟེན་འབྱུང་རང་བཞན་གྱིས་གྲུབ་པར་འདོད་པ་སྨད་པའི་གནས་སུ་བསྟན་པ། དེ་ལྟར་
ན་རྒྱལ་བ་དགྱེས་པའི་ལམ་ལ་བཀྲི་དཀའ་བ། ཁས་བླངས་ནང་འགལ་གྱི་གནོད་བྱེད་བསྟན་
པ་གསུམ། རྨོངས་པས་བྲན་དུ་ནས་མི་འགལ་འདུ་བ་ཉིད་དུ་འགྱུར་ཞེས་པའི་བར་ཏེ། དང་
པོ་གཉིས་ལ་ཚིགས་བཅད་གཉིས་རེ་དང་། ཐ་མ་ལ་ཚིགས་བཅད་གཅིག་གོ །དེ་ལྟར་
གསུངས་པས་སྒྲོ་སྐུར་གྱི་ལྟ་བ་སྤོང་ཚུལ་ལ། ཐུབ་དབང་གིས་རྟེན་འབྱུང་སྒྱུ་མ་ལྟ་བུར་
གསུངས་ཚུལ་དང་། ཚུལ་དེས་སྒྲོ་སྐུར་གྱི་ལྟ་བ་སྤོང་ཚུལ་སུས་ཀྱང་གླགས་མི་རྙེད་པའི་
ཚུལ་གཉིས། དང་པོ་དེ་ཕྱིར་བརྟེན་ནས་ཞེས་སོགས་ཚིགས་བཅད་གཅིག་དང་། གཉིས་
པ་ཁྱོད་ཀྱི་ཇི་ལྟར་ཞེས་སོགས་ཚིགས་བཅད་གཉིས་ཀྱིས་འཆད། དེས་བཀའ་གཞན་རྣམས་
སྐྱོན་མེད་དུ་བསྒྲུབ་པ་ནི། ཁྱོད་ཀྱི་སྨྲ་བ་ཞེས་སོགས་ཚིགས་བཅད་གཅིག་གིས་འཆད། སངས་
རྒྱས་ཉིད་ཐར་འདོད་ལ་མི་བསླུ་བར་བསྒྲུབ་པ་ལ། ཕྱི་ནང་གི་སྟོན་པའི་ཁྱད་པར་བཤད་
པ། དེས་ན་སངས་རྒྱས་ཁོ་ན་ལ་གུས་པར་རིགས་པ། རང་ཉིད་ཀྱང་ཚུལ་དེ་མཐོང་ནས་
གུས་པ་སྐྱེས་པ། བསྟན་པ་དང་སྟོན་པ་ཚད་མར་བསྒྲུབ་པས་དོན་བསྡུ་བ་བཞི་འཆད་པར།
དོན་བཞིན་གཟིགས་ནས་ཞེས་པ་ནས། རྒྱལ་བའི་དབང་པོ་བཞིན་ཞེས་པའི་བར་ཏེ་དང་



17
རྟེན་འབྲེལ་བསྟོད་འགྲེལ ་
པོ་གསུམ་ལ་ཚིགས་བཅད་གཉིས་རེ་དང་། ཐ་མ་ཚིགས་བཅད་གཅིག་སྦྱར་བའོ། །བསྟན་
པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པ་ལ། བཀའ་ཐམས་ཅད་ཐར་པ་ཐོབ་པའི་
ཐབས་སུ་བསྟན་པ། དེས་ན་རྒྱལ་བསྟན་ལ་འཇུག་རིགས་པ། རྩོམ་པ་པོ་རང་ཉིད་ཁྱད་
ཆོས་གསུམ་ལྡན་གྱི་བསྟན་པ་འཛིན་པ་ལ་སྤྲོ་བར་བསྟན་པ་གསུམ་ཁྱོད་ཀྱིས་ཇི་སྙེད་ཅེས་
སོགས་ཚིགས་བཅད་གསུམ་གྱིས་རིམ་བཞིན་འཆད། སངས་རྒྱས་རྗེས་སུ་དྲན་ཚུལ་ལ་་་
རང་ཉིད་ཀྱིས་དྲན་ཚུལ་དང་། གཞན་ལ་དེ་ལྟར་འདོམས་པ་གཉིས། དང་པོ་ལ། ཐུབ་
པས༌སྔོན་ཆོས་འདིའི་ཆེད་དུ་དཀའ་བ་སྤྱད་པ་དྲན་ཚུལ། ཆོས་འདི་ཐུབ་དབང་ལས་དངོས་
སུ་ཐོས་ན་སྙམ་དུ་དྲན་ཚུལ། གསུངས་ཚུལ་དྲན་པས་ཐུགས་སྤྲོ་ཚུལ་གསུམ་འདི་ཡི་ཕྱིར་
དུ་ཞེས་པ་ནས། ཟླ་ཟེར་བཞིན་དུ་སྨན་ཞེས་པའི་བར་ཏེ་ཚིགས་བཅད་ཀྱི་དམིགས་འབྱེད་
སླ་བར་བསམ་ནས་མ་བྲིས་སོ། །གཞན་ལ་དྲན་པར་གདམས་ཚུལ་ལ། ཟབ་དོན་འཚོལ་
བའི་ཚུལ་དང་། རྙེད་ནས་དེ་ལས་སངས་རྒྱས་རྗེས་སུ་དྲན་པར་གདམས་པ་དངོས་གཉིས།
དང་པོ་ལ། བོད་ཀྱི་བཤད་སྲོལ་ལ་ཡིད་བརྟན་མི་རུང་བ། འཕགས་ཡུལ་མཁས་པའི་རྗེས་
སུ་འབྲང་དགོས་པ། བཎ་གྲུབ་ཀྱི་བཤད་སྲོལ་ལ་ཡང་མི་མཐུན་པ་ཡོད་པ། སྐུ་སྒྲུབ་ཡབ་
སྲས་ཚད་མར་བསྟན་པ། ལུགས་འདི་སྟོན་པའི་བཤེས་གཉེན་བསྟེན་དགོས་པར་གདམས་
པ་ལྔ་འཆད་པར། དེ་ལྟར་རྨད་དུ་བྱུང་བ་ཡི། ཞེས་པ་ནས། བདག་གི་ཡིད་ཀྱིས་ངལ་
བསོ་ཐོབ། ཅེས་པའི་བར་ཏེ་དམིགས་འབྱེད་པ་སླའོ། །གཞན་ལ་སངས་རྒྱས་རྗེས་སུ་དྲན་
པར་གདམས་པ་ནི། མཛད་པ་ཀུན་ལས་ཞེས་སོགས་དང་། མཇུག་བསྡུ་བ་ནི། སྟོན་
དེའི་རྗེས་སུ་ཞེས་སོགས་ཏེ་ལྷག་མ་རྣམས་གོ་སླའོ། །མཁས་པའི་དབང་པོ་ཞང་ཞུང་ཆོས་
•



1
རྟེན་འབྲེལ་བསྟོད་འགྲེལ།
དབང་གྲགས་པའི་སྡེས་མཛད་པའི་ས་བཅད་ཁྱད་པར་དུ་འཕགས་པ་ཡོད་ཀྱང་གཞུང་ལོགས་
པ་ཡིན་པས་འདིར་མ་བཀོད་ལ། སྤྱིར་གཞུང་གང་ལ་ཡང་བསྡུས་དོན་ངོས་ཟིན་པ་གལ་
ཆེ་བར་ཟད། བདག་ཉིད་ཆེན་པོ་རྣམས་ཀྱིས་གཞུང་གི་བསྡུས་དོན་མི་འདྲ་བ་སོ་སོར་མཛད་
པ་འདི་ལྟ་བུ་མཐོང་ན་བློ་གསལ་དོན་གཉེར་བ་རྣམས་འདུན་པ་དང་། རྣམ་པར་དཔྱོད་པའི་
སྒོ་མང་དུ་འཕེལ་བར་མཐོང་ནས་ཕྱོགས་གཅིག་ཏུ་བྲིས་པ་ལགས་སོ། །འོ་ན་ཁྱོད་རང་
གིས་ཇི་ལྟར་འཆད་ཅེ་ན། རྗེ་དགེ་འདུན་རྒྱ་མཚོའི་གསུང་གི་འདི་ཉིད་ཀྱི་རྣམ་བཤད་ལས།
རྣམ་བཤད་བྱེད་པ་ཕྱིས་འབྱུང་དག་གིས་ནི། རང་གི་བློའི་སྟོབས་ཀྱིས་རྒྱས་བསྡུས་ས་གཅོད་
སོགས་རིག་པར་བྱ་ཡི། གཅིག་ཁོ་ནའི་རྗེས་ཟློས་མི་དགོས་སོ། །དེའི་ཕྱིར་རྣམ་དཔྱོད་
དང་ལྡན་པ་དག་གིས། རང་གི་བློའི་མཐུ་བསྐྱེད་པར་བྱའོ། །ཞེས་གསུངས་པའི་རྗེས་སུ་
འབྲང་ནས་བདག་གིས་ནི། རྗེ་ཉིད་ཀྱི་གསུང་ལས། རེས་འགའ་རྒྱལ་ལ་དམིགས་པའི་
དད་པ་རྒྱས། སྐབས་འགར་ཤིང་རྟ་ཆེན་པོའི་བཀའ་དྲིན་དྲན། གཞན་ཚེ་མཁས་པའི་བཤེས་
ལ་གུས་པ་དང༌། །ཉམ་ཆུང་འགྲོ་ལ་སྙིང་ནས་བརྩེ་བ་དང་། བསྟན་པ་རིན་ཆེན་རིང་དུ་
གནས་འདོད་པ། འདི་དག་ཕན་ཚུན་འགྲན་བཞིན་འཕེལ་བར་གྱུར། །ཅེས་གསུངས་པ་
ལྟར། རྗེ་རྒྱལ་བ་གཉིས་པ་རང་ཉིད་ཀྱི་ཐུགས་རྒྱུད་ལ་བསྟན་པའི་གནད་མཐར་ཐུག་གཟིགས་
པའི་ངེས་ཤེས་སོགས་ཇི་ལྟར་འཁྲུངས་པའི་འགྲོས་དང་བསྟུན་ནས་འགོད་པར་འདོད་དེ་ཚིག་
དོན་དུ་འཆད་པར་འགྱུར་རོ། །གཉིས་པ་ཚིག་དོན་བཤད་པ་དངོས་ལ་གཉིས། མཆོད་
པར་བརྗོད་པ་དང་། བསྟན་བཅོས་ཀྱི་ལུས་སྦྱར་བྱང་དང་བཅས་པའོ། །དང་པོ་ལ་གཉིས།
བསྟན་བཅོས་གཞན་གྱི་འགྱུར་ཕྱག་དང་མཐུན་པར་བླ་མ་ཡི་དམ་དབྱེར་མེད་ལ་མཆོད་པར་



19
རྟེན་འབྲེལ་བསྟོད་འགྲེལ།
བརྗོད་པ་དང་། བསྟན་བཅོས་ཀྱི་ལུས་དང་མཐུན་པར་སྟོན་པ་ལ་མཆོད་པར་བརྗོད་པའོ།
དང་པོ་ནི། ན་མོ་གུ་རུ་མནྡྷ་གྷོ་ཥཱ་ཡ། ཞེས་པ་སྟེ་གོ་སླའོ། །གཉིས་པ་ནི། གང་ཞིག་ནས་
འདུད་ཅེས་པའི་བར་གསུངས། དོན་ནི། བྱེད་པ་པོ་གང་ཞིག་གིས་བྱ་བའི་ཡུལ་གང་ཞིག་
གཟིགས་ཤིང་གང་ཞིག་གསུངས་པ་ཡི་སྒོ་ནས་མཁྱེན་པ་བླ་ན་མེད་པར་གྲུབ་པ་དེ་གང་ཡིན་
ཞེ་ན། བྱེད་པ་པོ་རྒྱལ་བ་དང་། བྱ་བའི་ཡུལ་རྟེན་ཅིང་འབྲེལ་བར་འབྱུང་བ་ཉིད་ཡིན་ལ། ,
དེས་ན་ཡུལ་ཟབ་མོ་རྟེན་འབྱུང་གི་དོན་ཇི་བཞིན་གཟིགས་ཤིང་འདོམས་པར་བྱེད་པ་པོ་རྒྱལ་
བ་དེ་ལ་འདུད་ཅེས་པའོ། །འདིར་གང་ཞིག་ཅེས་སྤྱི་སྒྲ་སྨོས་ཤིང་། བྲེ་བྲག་ལ་སྦྱར་ཚེ་
རྒྱལ་བ་དང་། རྟེན་ཅིང་འབྲེལ་བར་འབྱུང་ཞེས་སྨོས་པ་ལ་དགོས་པ་ཆེན་པོ་ཡོད་དེ། རྒྱལ་
བ་དེ་མཁྱེན་པ་བླ་མེད་དང་སྟོན་པ་བླ་མེད་དུ་སྒྲུབ་པ་ནི་རྟེན་འབྱུང་གི་ཆོས་ཉིད་ཀྱི་གནས་
ཚུལ་མངོན་སུམ་དུ་གཟིགས་ནས་ཐར་འདོད་ལ་མི་བསླུ་བའི་སྐྱེས་བུར་གྲུབ་པ་ལ་རག་ལས་
ཤིང་རྟེན་འབྱུང་ཕྱིན་ཅི་མ་ལོག་པར་རང་དབང་དུ་མཁྱེན་པ་དེ་མཁྱེན་པ་བླ་མེད་དུ་གྲུབ་པ་
ནི་རྒྱལ་བ་ཉིད་ཀྱི་ལམ་འབྲས་བསྒྲོད་ཚུལ་ཤེས་པ་ལ་རག་ལས་པའི་ཕྱིར། དེ་ཡང་ཡིན་
ཏེ། སྟོན་པ་སྐྱོན་མེད་དུ་གྲུབ་པ་ལ་བསྟན་པ་སྐྱོན་མེད་དུ་གྲུབ་དགོས་ལ། དེ་ཡང་རྟེན་འབྱུང་
གི་གནས་ཚུལ་གྱིས་གྲུབ་དགོས་པའི་ཕྱིར་ཏེ། རྣམ་འགྲེལ་སོགས་ལས་བདེན་བཞིའི་བླང་
དོར་ལ་མི་སླུ་བའི་སྒོ་ནས་སྟོན་པ་ཚད་མའི་སྐྱེས་བུར་བསྒྲུབས་ཤིང་ཚད་མ་ཐམས་ཅད་མཐར་
མངོན་སུམ་གྱི་དཔྱད་པ་ལ་ཐུག་པར་གསུངས་པ་ཡང་བདེན་གྲུབ་ཀྱི་སྒྲུབ་བྱེད་དུ་འགྲོ་མི་འགྲོའི་
ཁྱད་ཙམ་མ་གཏོགས་དགོངས་པ་མཐུན་དགོས་པའི་ཕྱིར། འདི་དང་འོག་ཏུ་རྟེན་འབྱུང་ .
ཞེས་ཡང་ཡང་གསུངས་པ་ནི། རྟེན་འབྲེལ་ཙམ་ཞིག་མ་ཡིན་ཏེ། སྟོང་པ་རྟེན་འབྱུང་དང་



20
རྟེན་འབྲེལ་བསྟོད་འགྲེལ།
རྟེན་འབྱུང་སྟོང་པར་ཤར་བའི་དོན་དེ་ཉིད་ལ་བྱའོ། །གཞུང་འདིས་སྟོན་པ་ཕུན་སུམ་ཚོགས་
པ་གསུམ་ལྡན་དུ་བསྟན་པ་ཡིན་ཏེ། རྒྱལ་བ་ཞེས་པས་སྤངས་པ་ཕུན་ཚོགས། གཟིགས་
ཤིང་ཞེས་པས་མཁྱེན་པ་ཕུན་ཚོགས། འདོམས་པ་ཞེས་པས་འཕྲིན་ལས་ཕུན་ཚོགས་སམ་
དེའི་རྒྱུ་བརྩེ་བ་ཕུན་ཚོགས་བསྟན་པའི་ཕྱིར། ཡང་སྐུ་གཉིས་ཀྱི་སྒོ་ནས་ཀྱང་བསྟོད་དེ།
གཟིགས་ཤིང་ཞེས་པས་ཆོས་སྐུ་དང་། འདོམས་པ་ཞེས་པས་གཟུགས་སྐུ་བསྟན་པའི་ཕྱིར། །
སྐུ་བཞི་ཡང་བསྟན་ཏེ། རྒྱལ་བ་ཞེས་པས་རང་བཞིན་གྱིས་དག་པའི་སྟོབས་ཀྱིས་གློ་བུར་
གྱི་དྲི་མ་ལས་ཀྱང་རྒྱལ་བའི་ངོ་བོ་ཉིད་སྐུ་བསྟན། གཟིགས་ཤིང་ཞེས་པས་ཇི་ལྟ་ཇི་སྙིད་
ཀྱི་རྟེན་འབྲེལ་རྣམས་ཆུ་ཟླ་ལྟར་གཟིགས་པའི་ཡེ་ཤེས་ཆོས་སྐུ་བསྟན། འདོམས་པ་ཞེས་
པས་གདུལ་བྱའི་མོས་པ་བཞིན་དུ་སྐུ་དང་གསུང་གི་འོད་ཟེར་འགྱེད་པའི་གཟུགས་སྐུ་གཉིས་
བསྟན་པའི་ཕྱིར། འདི་དག་མཛོད་དང་རྣམ་འགྲེལ་ཚད་མ་མདོ་སོགས་ཀྱི་མཆོད་བརྗོད་
དང་འགྲོས་མཐུན་པར་སྦྱར་རུང་ལ། ལེགས་བཤད་སྙིང་པོ་ཆེ་བ་ལས། བདེ་འབྱུང་སྤྲིན་
ལ་ཞོན་དང་གསེར་གྱི་མངལ། །ཞེས་སོགས་ཀྱང་འདི་དང་གནད་གཅིག་སྟེ། དྲེགས་ལྡན་
སུས་ཀྱང་འགྲན་དུ་མེད་པ་ནི་མི་འཇིགས་པ་བཞིའི་ཡོན་ཏན་ཡིན་ལ། དེ་ནི་ཆོས་རྣམས་
ཀྱི་རང་བཞིན་མངོན་དུ་མཛད་པའི་མཐུ་ཡིན་པའི་ཕྱིར། རྩ་བ་ཤེས་རབ་ཀྱི་མཆོད་བརྗོད་
གང་གིས་རྟེན་ཅིང་འབྲེལ་བར་འབྱུང་ཞེས་སོགས་དང་ཚིགས་བཅད་འདིའི་དོན་གཅིག་ཏུ་
འབབ་ལ། རྩ་ཤེས་ཀྱི་མཆོད་བརྗོད་ལུས་མདོར་བསྟན་ཏུ་མཛད་པ་ལྟར། ཊིཀ་བྱེད་དག་
གིས་འདི་ལ་ལུས་མདོར་བསྟན་གྱི་བཤད་པ་ཡང་མཛད་དོ། །གཉིས་པ་ལ། བསྟན་བཅོས་
ཀྱི་ལུས་དངོས་དང་། སྦྱར་བྱང་སྨོས་པའོ། །དང་པོ་ལ། རྒྱལ་བ་ལ་དམིགས་པའི་དད་



2
རྟེན་འབྲེལ་བསྟོད་འགྲེལ།
པ་སྐྱེས་ཚུལ། དེ་ལ་བརྟེན་ནས་ཤིང་རྟ་ཆེན་པོའི་བཀའ་དྲིན་དྲན་ཚུལ། དགེ་བའི་བཤེས་
གཉེན་ལ་གུས་པ་སྐྱེ་ཚུལ། འགྲོ་བ་ལ་སྙིང་བརྩེ་བ་སྐྱེས་ཚུལ། བསྟན་པ་རིན་པོ་ཆེའི་རིང་
དུ་གནས་པར་བཞེད་པས་བསྔོ་བ་མཛད་པའོ། །དང་པོ་ལ། བཅོམ་ལྡན་འདས་ཁོ་ན་སྟོན་
པ་སྐྱོན་མེད་ཐར་འདོད་ལ་མི་བསླུ་བའི་ཚད་མའི་སྐྱེ་བུར་མཐོང་ཚུལ། རྒྱལ་བའི་བསྟན་
པ་ཁོ་ན་ཐར་འདོད་ཀྱི་འཇུག་ངོགས་སུ་མཐོང་ཚུལ། དེ་ལ་བརྟེན་ནས་སངས་རྒྱས་རྗེས་ ་
སུ་དྲན་ཚུལ་དང་གསུམ། དང་པོ་ལ། བསྟན་པ་སྐྱོན་མེད་དུ་བསྒྲུབ་པ་དང་། དེ་ལ་བརྟེན་
ནས་སྟོན་པ་སྐྱོན་མེད་དུ་བསྒྲུབ་བའོ། །དང་པོ་ལ། རྟེན་འབྱུང་གི་དེ་ཁོ་ན་ཉིད་གསུངས་
པ་ཐར་འདོད་མི་བསླུ་བར་བསྔགས་པ་དང་། དེ་ལ་བརྟེན་ནས་བསྟན་པ་མཐའ་དག་ཐར་
འདོད་ལ་མི་བསླུ་བར་བསྔགས་པ་གཉིས། དང་པོ་ལ། ཚུལ་དེ་ཉིད་ཀྱིས་བསྔགས་ན་དོན་
ཆེ་བའི་རྒྱུ་མཚན་དང་བསྔགས་པ་དངོས་སོ། །དང་པོ་འཆད་པར། འཇིག་རྟེན་རྒུད་པ་
ཇི་སྙེད་པ། ཞེས་པ་ནས། ངོ་མཚར་གྱུར་པ་ཅི་ཞིག་རྙེད། ཅེས་པའི་བར་གསུངས། དོན་
ནི། འཇིག་རྟེན་ཏེ་ནང་བཅུད་ཀྱི་སེམས་ཅན་དང་། ཕྱི་སྣོད་ཀྱི་འཇིག་རྟེན་ལ་བརྟེན་པའི་
སྐྱེ་རྒ་ན་འཆི་དང་ཆགས་འཇིག་སོགས་ལས་ཀྱི་རྣམ་སྨིན་དང་། རྒྱུ་མཐུན་དང་བདག་འབྲས་
ཀྱིས་བསྡུས་པའི་སྡུག་བསྔལ་སྣ་ཚོགས་དང་། དེ་དག་གི་རྒྱུ་ལས་ཉོན་བག་ཆགས་དང་བཅས་
པ་སོགས་མདོར་ན། དོར་བར་འོས་པའི་རྒུད་པ་ཐམས་ཅད་ཀྱི་རྩ་བ་ནི་མ་རིག་པ་སྟེ་གང་
ཟོག་དང་ཕུང་པོ་རང་བཞིན་གྱིས་གྲུབ་པར་འཛིན་པའི་སེམས་བྱུང་རྨོངས་པ་ཡིན་ལ། ཆོས་
ཀྱི་གནས་ལུགས་གང་ཞིག་མཐོང་བས་ཏེ་མཐོང་བའི་སྟོབས་ཀྱིས་མ་རིག་པ་དེ་ལྡོག་པར་
བྱེད་པའི་ཐབས་ནི་སྟོང་པ་དང་རྟེན་འབྲེལ་ཟུང་དུ་འཇུག་པའི་རྟེན་ཅིང་འབྲེལ་བར་འབྱུང་



རྟེན་འབྲེལ་བསྟོད་འགྲེལ།
བ་ཉིད་ཡིན་པར་གསུངས་སོ། །དེ་ཚེ་སྟེ་དེའི་ཕྱིར་ན་བློ་གྲོས་དང་ལྡན་པ་ཡིས་ཏེ་མཁས་
པ་རྣམས་ཀྱིས་སྟོང་པ་རྟེན་འབྱུང་དང་རྟེན་འབྱུང་སྟོང་པའི་དོན་དུ་ཤར་བའི་རྟེན་ཅིང་འབྲེལ་
བར་འབྱུང་བའི་ལམ་དེ་ཉིད་ཁྱོད་ཀྱི་བསྟན་པའི་གནད་འགག་གམ་སྙིང་པོའམ་སྲོག་གམ་
གཅེས་ཤོས་ཉིད་དུ་ཇི་ལྟར་ཁོང་དུ་ཆུད་པར་མི་འགྱུར་ཏེ་ཅིས་ཀྱང་ཁོང་དུ་ཆུད་པར་འགྱུར་
རོ། །དེ་ལྟ་ལགས་ན་སྟེ་དེ་ལྟ་ཡིན་པས་ན་མགོན་པོ་ཁྱོད་ལ་བསྟོད་པའི་སྒོར་ནི་མཁས་པ་
སུ་ཞིག་གིས་ཀྱང་བརྟེན་ནས་འབྱུང་བ་གསུངས་པའི་ཡོན་ཏན་ལྷག་པའི་ངོ་མཚར་བའི་འོས་
སུ་གྱུར་པ་ཅི་ཞིག་རྙེད་དེ་སུས་ཀྱང་གང་ཡང་རྙེད་ཅེས་པའོ། །སྒོར་ནི་ཞེས་ར་སྒྲ་དང་ངེས་
གཟུང་གི་ཚིག་སྦྱར་བ་ནི་ཡོན་ཏན་གཞན་གང་ཡང་འདི་ལས་ལྷག་པའི་བསྟོད་པའི་སྒོ་ཡིན་
པར་མ་གྲུབ་ཅེས་པའོ། །ཤོ་ལོ་ཀ་འདི་གསུམ་གྱི་དོན་གཅིག་ཏུ་དྲིལ་ན། བཅོམ་ལྡན་འདས་
ཆོས་ཅན། ཁྱོད་ཀྱིས་རྟེན་འབྱུང་གསུངས་པ་ཁོ་ན་བསྟོད་པའི་སྒོ་གཞན་ལས་ངོ་མཚར་
རྨད་དུ་བྱུང་བར་བསྟོད་རིགས་ཏེ། ཁྱོད་ཀྱིས་འཁོར་བ་ཕྲ་རགས་ལས་གྲོལ་བའི་ཕྱིར་དུ་
ཆོས་མཐའ་ཡས་པ་གསུངས་པ་ཐམས་ཅད་ཀྱི་སྙིང་པོ་ནི་རྟེན་འབྱུང་གི་ལམ་ཉིད་ཡིན་པའི་
ཕྱིར། ཞེས་པའོ། །ཞིབ་པར་བཀྲོལ་ན། རྩ་ཤེས་རབ་བྱེད་ཉེར་དྲུག་པ་ལས། མ་རིག་
བསྒྲིབས་པས་ཡང་སྲིད་ཕྱིར། ཞེས་པ་ནས། འབའ་ཞིག་པ་འདི་འབྱུང་བར་འགྱུར། །ཞེས་
པའི་བར་གྱིས་ལུགས་འབྱུང་གི་རྟེན་འབྲེལ་དང་། འཁོར་བའི་རྩ་བ་འདུ་བྱེད་དེ། ཞེས་
པ་ནས། དེ་ནི་དེ་ལྟར་ཡང་དག་འགག །ཅེས་པའི་བར་གྱིས་ལུགས་ལྡོག་གི་རྟེན་འབྲེལ་
གསུངས་པའི་དོན་ཚིགས་བཅད་དང་པོ་འདིར་ཕྱོགས་གཅིག་ཏུ་བསྒྲིགས་པ་ཡིན་པས་རབ་
བྱེད་ཉེར་དྲུག་པ་མདོ་དང་བཅས་པའི་དོན་འདིར་བཤད་པར་འོས་སོ། །རྟེན་འབྱུང་གི་ལམ་



༡༣
རྟེན་འབྲེལ་བསྟོད་འགྲེལ།
འདི་ཉིད་བསྟན་པའི་གནད་དམ་འགག་སྡོམ་ཡང་ཡིན་ཏེ། བཀའ་ཐམས་ཅད་དེ་བཞིན་ཉིད་
ལ་གཞོལ་ཞིང་འབབ་པ་ཤ་སྟག་ཡིན་པས་བཀའ་ཐམས་ཅད་ཀྱི་དགོངས་པའི་མཐར་གཏུགས་
ས་ཡང་འདི་ཉིད་ཡིན་ལ། ལམ་གང་ལ་ཞུགས་ཀྱང་ཐར་པར་བགྲོད་པ་ལ་སྒོ་གཉིས་པའམ་
ལམ་གཉིས་པ་མེད་པས་ཞི་སྒོ་གཅིག་པུ་དང་བགྲོད་པ་གཅིག་པའི་ལམ་ཡང་འདི་ཉིད་ཡིན་
པའི་ཕྱིར། རྟེན་ཅིང་འབྲེལ་བར་འབྱུང་བའི་ལམ་འདི་ཉིད་བསྟན་པའི་སྙིང་པོ་ཡང་ཡིན་
ཏེ། དྲང་ངེས་ཀྱི་མདོ་སྡེ་ཇི་སྙེད་ཅིག་གསུངས་པ་ཐམས་ཅད་རྟེན་འབྱུང་གི་ལམ་ལ་བཀྲི་
བྱེད་དང་སྟོང་པ་ཉིད་ཀྱི་རྒྱུད་སྨིན་བྱེད་ཡིན་པས་སྡེ་སྣོད་གཞན་རྣམས་སྣོད་ལྟ་བུའམ་གང་
ལས་འབྱུང་བའི་གཞི་ལྟ་བུ་དང་ལམ་འདི་ནི་བཅུད་ལྟ་བུའམ་ཉིང་ཁུ་ལྟ་བུ་ཡིན་པའི་ཕྱིར། རྟེན་
འབྱུང་གི་ལམ་འདི་ཉིད་ལམ་གཞན་གྱི་སྲོག་ལྟ་བུ་ཡང་ཡིན་ཏེ། སྟོང་ཉིད་རྟོགས་པའི་ཤེས་
རབ་དང་བྲལ་ན་ལམ་གཞན་གྱིས་ཐར་པར་བགྲོད་མི་ནུས་པས་མིག་དང་བྲལ་བ་དང་། སྲོག་
དང་བྲལ་བ་ལྟ་བུར་ཤེར་མདོ་ལས་ཡང་ཡང་གསུངས་པའི་ཕྱིར། རྟེན་འབྱུང་གི་ལམ་འདི་
ཉིད་ཐུབ་པའི་དགོངས་པའི་གཅེས་ཤོས་ཡང་ཡིན་ཏེ། ཤེར་ཕྱིན་ཡོངས་གཏད་ཀྱི་ལེའུ་ལས་
ཤེས་སོ། །གཞན་ཡང་སྟོང་ཉིད་རྟོགས་པའི་ལམ་དང་བྲལ་ན་ཉོན་སྒྲིབ་ཙམ་ཡང་སྤོང་མི་ ་
ནུས་པར་འཇུག་འགྲེལ་ལས་རིགས་པ་གསུམ་དང་ལུང་བདུན་གྱིས་བསྒྲུབ་པ་སོགས་ཤེས་
པར་བྱའོ། །དེས་ན་རྟེན་འབྱུང་གསུངས་པའི་སྒོ་ནས་བསྟོད་པ་འདི་ཉིད་བསྟོད་པའི་མཆོག་
ཡིན་ཏེ། འདི་ཉིད་ཁོ་ན་བཅོམ་ལྡན་འདས་སྟོན་པ་གཞན་ལས་ཁྱད་པར་དུ་འཕགས་པའི་
འཕགས་ཆོས་བླ་ན་མེད་པ་ཡིན་པའི་ཕྱིར་དང་། སངས་རྒྱས་འཇིག་རྟེན་དུ་བྱོན་པའི་དགོས་
པའི་གཙོ་བོ་ཡང་ཚུལ་འདི་ཉིད་ཡིན་པའི་ཕྱིར། དང་པོ་གྲུབ་སྟེ། བསམ་གཟུགས་མངོན་



རྟེན་འབྲེལ་བསྟོད་འགྲེལ།
ཤེས་སོགས་ཕྱི་རོལ་པ་ལ་ཡང་ཡོད། མཚན་དཔེ་སོགས་སྲིད་པ་ཐ་མ་པ་ལ་ཡང་ཡོད། བྱང་
ཕྱོགས་སོ་བདུན་སོགས་ཉན་རང་ལ་ཡང་ཡོད་ལ། དེ་བཞིན་ཉིད་མངོན་དུ་མཛད་ནས་དེ་
ཉིད་རྟེན་འབྱུང་གི་དོན་དུ་གསུངས་པ་སངས་རྒྱས་མ་གཏོགས་པ་ལ་མེད་པའི་ཕྱིར། གཉིས་
པ་གྲུབ་སྟེ། སངས་རྒྱས་འཇིག་རྟེན་དུ་བྱོན་པ་ནི་སེམས་ཅན་དགྲོལ་བའི་ཆེད་ཡིན་ལ། དེ་
བཞིན་ཉིད་འདོམས་ཤིང་དེ་བཞིན་ཉིད་ལ་བཀྲི་བ་བོར་ནས་སྡུག་བསྔལ་ཕྱག་གིས་སེལ་བ་
དང་། སྡིག་པ་ཆུ་ཡིསའཁྲུ་བ་སོགས་མི་ནུས་པར་མ་ཟད་ལམ་གཞན་བསྟན་པས་ཀྱང་སྲིད་
པའི་རྩ་བ་གཅོད་མི་ནུས་པའི་ཕྱིར། གཉིས་པ་བསྔགས་པ་དངོས་ལ། སྟོང་པ་རྟེན་འབྱུང་
དུ་གསུངས་ཚུལ་ངོས་བཟུང་བ་དང་། དེ་ཉིད་ཐུབ་པའི་དབང་པོ་སྟོན་པ་གཞན་ལས་ཁྱད་
པར་དུ་འཕགས་པའི་འཕགས་ཆོས་བླ་ན་མེད་པར་བསྔགས་པ་དང་། དེའི་འཐད་པ་རྒྱས་
པར་བཤད་པའོ། །དང་པོ་ནི། གང་གང་རྐྱེན་ལ་ཞེས་སོགས་ཚིགས་བཅད་གཅིག་བྱུང་།
དོན་ནི། ཕྱི་ནང་གི་དངོས་པོ་གང་དང་གང་རྒྱུ་དང་རྐྱེན་ལ་ཇི་ལྟར་རག་ལས་པ་དེ་དང་དེ་
རྒྱུ་མཚན་དུ་བྱས་ནས། རང་གི་ངོ་བོ་ཉིད་ཀྱིས་སམ་རང་བཞིན་གྱིས་སྟོང་ངོ་ཞེས་གསུངས་
པ་འདི་ལས་ཡ་མཚན་པའི་གདུལ་བྱ་ལ་ལེགས་པར་འདོམས་ཚུལ་ཅི་ཞིག་ཡོད་དེ་མེད་པར་
ངེས་ཏེ། གསུང་གཅིག་གིས་རྒུད་པ་ཐམས་ཅད་ཀྱི་གཞི་དང་ལྟ་ངན་ཐམས་ཅད་ཀྱི་རྩ་བ་
ཡོད་མེད་ཀྱི་མཐར་འཛིན་གཅིག་ཆར་དུ་ལྡོག་པའི་ཕྱིར་དང་། བྱིས་པ་ལ་འཁོར་བར་འཆིང་
བྱེད་དུ་སོང་བ་དེ་ཉིད་སྤྲོས་པའི་དྲ་བ་གཅོད་པའི་སྒོར་བསྟན་ཏེ་འཁྲུལ་པའི་རྩ་བ་དྲུང་ནས་
ཕྱུང་བའི་ཕྱིར་ཞེས་ཚིགས་བཅད་རྗེས་མ་གོང་དུ་དྲངས་ན་ཡང་རུང་ངོ༌། །དེ་ཡང་རྐྱེན་
ལ་རག་ལས་པས་མེད་མཐའ་དང་། སྟོང་པས་ཡོད་མཐའ་སྟེ་མཐའ་གཉིས། ཅིག་ཆར་



25
རྟེན་འབྲེལ་བསྟོད་འགྲེལ།
དུ་སེལ་པའི་སྟོང་པ་རྟེན་འབྱུང་གི་ཚུལ་དངོས་སུ་འདོམས་པའི་མདོ་སྡེ་དུ་མ་ཡོད་དོ། །མི་
དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་
ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། གང་དེ་སྟོང་ཉིད་ཤེས་དེ་བག་
ཡོད་ཡིན། སོགས་དང་། རྒྱ་ཆེར་རོལ་པ་ལས། མཆུ་དང་ལྐོག་མ་རྐན་ལ་བརྟེན་ནས་
ནི། ལྕེ་བསྒྱུར་བ་ལས་ཡི་གེའི་སྒྲ་བྱུང་ཡང་། །ལྐོག་མར་བརྟེན་ལས་མ་ཡིན་རྐན་ལས་
མིན། །རེ་རེ་ལས་ནི་ཡི་གེ་དམིགས་སུ་མེད། །ཚོགས་པ་དེ་ལ་བརྟེན་ནས་ངག་དེ་ནི། །ཡིད་
ཀྱི་བློ་ཡི་དབང་གིས་འབྱུང་མོད་ཀྱི། །ཅེས་སོགས་ལྟ་བུའོ། །དེར་མ་ཟད་མདོ་སྡེ་དུ་མར་
སྐྱེས་སོགས་ཀྱི་ཚིག་གང་གསུངས་ཕལ་ཆེར་རང་བཞིན་གྱིས་མ་སྐྱེས་པ་ལ་བཤད་དགོས་
ཏེ་ལང་གཤེགས་ལས། བློ་གྲོས་ཆེན་པོ་རང་བཞིན་གྱིས་མ་སྐྱེས་པ་ལ་དགོངས་ནས་ངས་
ཆོས་ཐམས་ཅད་སྐྱེ་བ་མེད་པར་གསུངས་སོ། །ཞེས་གསུངས་པའི་ཕྱིར། དེ་དག་རེ་རེར་
རྒྱུ་རྐྱེན་ལས་སྐྱེས་པའི་གཏན་ཚིགས་དངོས་སུ་མ་བཀོད་ཀྱང་བརྟེན་ནས་འབྱུང་བའི་རྒྱུ་མཚན་
གྱིས་མ་སྐྱེས་པ་སོགས་སུ་གསུངས་པ་ཁོ་ན་ཡིན་ཏེ། ཞིབ་པར་བཀྲོལ་ན། དབུ་མ་རྩ་བ་
ཤེས་རབ་ལས། རྐྱེན་བརྟག་པ་ནས་བཟུང་སྟེ། ལྟ་བ་བརྟག་པའི་བར་གྱི་རབ་བྱེད་ཉེར་
བདུན་གྱིས་ཆོས་ཅན་སོ་སོ་ལ་རིགས་པ་སོ་སོ་དང་། ཆོས་ཅན་གཅིག་ལ་ཡང་རྒྱུ་རྐྱེན་དང་
ཆ་ཤས་འདུས་པ་དང་བྱ་བྱེད་སོགས་ལ་བརྟེན་ནས་བཏགས་ཚུལ་གྱི་རིགས་པ་མི་འདྲ་བ་
མཐའ་ཡས་པའི་སྒོ་ནས་རང་བཞིན་གྱིས་སྟོང་པར་བསྒྲུབ་པ་དེ་ཐམས་ཅད་བཅོམ་ལྡན་འདས་
ཀྱིས་གདུལ་བྱའི་དབང་པོ་དང་འཚམ་པར་མདོ་སྡེ་དུ་མ་ནས་ཆོས་ཐམས་ཅད་རྒྱུ་རྐྱེན་དང་
ཆ་ཤས་ལ་བརྟེན་ནས་སྣང་ཙམ་དང་བཏགས་ཙམ་དུ་གྲུབ་པའི་རྒྱུ་མཚན་གྱིས་ངོ་བོ་ཉིད་ཀྱིས་



རྟེན་འབྲེལ་བསྟོད་འགྲེལ།
་ 26 བས
མ་གྲུབ་ཚུལ་ཡང་ཡང་གསུངས་པའི་དོན་བསྡུས་ཏེ་རིགས་པས་གཏན་ལ་ཕབ་པ་ཡིན་ལ།
དེ་དག་རེ་རེ་ནས་སླར་ཡང་དཔལ་ལྡན་ཟླ་བས་ཚིག་གསལ་དུ་མདོ་དང་སྦྱར་ནས་བཤད་
་ པ་མཛད་པ་ཐམས་ཅད་འདིར་བླངས་ཏེ་ལེགས་པར་གོ་དགོས་སོ། །གཉིས་པ་དེ་ཉིད་ཐུབ་
་པའི་དབང་པོ་སྟོན་པ་གཞན་ལས་འཕགས་པའི་ཁྱད་ཆོས་བླ་མེད་དུ་བསྔགས་པ་ནི། གང་
དུ་བཟུང་བས་བྱིས་པ་རྣམས། །ཞེས་སོགས་ཚིགས་བཅད་གསུམ་བྱུང་། དོན་ནི། རྒྱུ་
མཚན་གང་དུ་བཟུང་བས་ཏེ་བཟུང་བའི་སྟོབས་ཀྱིས་དེ་བཞིན་ཉིད་ལ་དཔྱོད་པའི་བློ་གྲོས་ཆུང་།
བའི་བྱིས་པ་རྣམས་བདེན་པར་འཛིན་པའི་མཐར་འཛིན་གྱི་འཆིང་བ་བརྟན་པར་བྱེད་པ་རྟེན་
འབྱུང་དེ་ཉིད་དེ་ཁོ་ན་ཉིད་ལ་བློ་རྒྱས་པའི་མཁས་པ་ལ་རྣམ་རྟོག་གི་སྤྲོས་པའི་དྲ་བ་མ་ལུས་
པ་གཅོད་པའི་སྒོར་གྱུར་པའི་ཚུལ་གྱིས་བསྟན་པའི་སྟོན་པ་གཞན་གྱི་གཞུང་དུ་མ་མཐོང་བས་
སྟོན་པ་ཞེས་བྱ་བའི་མིང་མཐུན་དུ་འཇུག་པ་ནི་ཁྱོད་གཅིག་པུ་ཉིད་དེ། ཝ་སྐྱེས་ལ་ནི་སངྒཱི་
ཞེས་བརྗོད་པ་བཞིན་དུ། མུ་སྟེགས་ཅན་སེར་སྐྱ་གཟེག་ཟན་སོགས་ལ་སྟོན་པ་ཞེས་བརྗོད་
པ་ནི་གཅམ་བུ་སྟེ་ངོ་བསྟོད་དུ་འགྲོ་བའི་ཚིགས་ཡིན་ནོ། །ཨེ་མའོ་ཞེས་པ་ངོ་མཚར་བའི་
ཚིག་དང་། ཐར་པའི་ལམ་སྟོན་པ་དང་། སྲིད་ཞི་སོགས་ཀྱི་འཇིག་པ་ལས་སྐྱོབ་པ་དང་།
འཕྲལ་ཕུགས་ཀྱི་བདེ་བ་ལ་སྦྱོར་བ་དང་། ཆོས་སྨྲ་བ་པོ་རྣམས་ཀྱི་མཆོག་རྟེན་ཅིང་འབྲེལ་
བར་འབྱུང་བ་གསུངས་པའི་སྟོན་པ་དེ་ལ་བདག་ཕྱག་འཚལ་ཞེས་པའོ། །དོན་དྲིལ་ན། བཅོམ་
ལྡན་འདས་ཆོས་ཅན། ཁྱོད་ཁོ་ན་སྟོན་པ་མཆོག་ཡིན་ཏེ། སྟོང་པ་རྟེན་འབྱུང་གི་ལམ་གྱིས་
སྤྲོས་པའི་དྲ་བ་གཅོད་པའི་ཚུལ་བསྟན་པ་འདི་ཁྱོད་ལས་གཞན་ལ་མ་མཐོང་བའི་ཕྱིར། ཞེས་
པའོ། །སྤྲོས་པའི་དྲ་བ་ལྡོག་ཚུལ་ནི། དེ་ཡང་བདེན་པར་འཛིན་པའི་མ་རིག་པ་དེ་ཉིད་ཉོན་



27
རྟེན་འབྲེལ་བསྟོད་འགྲེལ།
མོངས་ཐམས་ཅད་ལུས་ལ་ལུས་དབང་གི་ཚུལ་དུ་གནས་ལ་དེས་ན་མིག་སྨན་བསྐུས་པས་
སྐྲ་ཤད་དུ་སྣང་བ་ལྡོག་པ་ལྟར་རྟེན་འབྱུང་གི་རིགས་པས་བདེན་པར་འཛིན་པའི་མཐའ་འཛིན་
ཁེགས་པ་ན་རིམ་གྱིས་སྤྲོས་པའི་དྲ་བ་རྣམས་ལྡོག་པ་བུད་ཤིང་ལོག་པ་ན་མེ་ལྡོག་པའམ་གཉིད་
སངས་པ་ན་རྨི་ལམ་ལྡོག་པ་ལྟ་བུ་ཡིན་ལ། དེ་བཞིན་ཉིད་ཀྱི་ངོར་སྤྲོས་པ་མཐའ་དག་དང་
བྲལ་ཡང་ཐ་སྙད་དུ་སྟོང་པའི་རྒྱུ་མཚན་གྱིས་བདེ་སྡུག་སོགས་ཀུན་རྫོབ་སྣ་ཚོགས་སུ་འཆར་
བ་དང་། སྟོང་པའི་རྒྱུ་ལས་སྟོང་པའི་འབྲས་བུ་འབྱུང་བ་ནི། འཇུག་པ་ལས། བུད་ཤིང་
མེད་པར་མེ་ཡོད་མིན་དེ་བཞིན། སོགས་དང་། གཏི་མུག་གཉིད་སད་ལས་དེ་དེ་བཞིན་
ནོ། ཞེས་སོགས་དང་། སྟོང་ཉིད་དག་ལས་རབ་ཏུ་སྐྱེས་པར་འགྱུར། །ཞེས་སོགས་ལྟར་
རོ། འདིར་གསུངས་པ་ལྟར་མུ་སྟེགས་ཅན་ལ་བརྟེན་འབྱུང་གི་མིང་དོན་མ་གྲགས་ཚུལ་
དང་། རྟེན་འབྱུང་གི་གཏམ་གྱི་སྒོ་ནས་སྟོན་པ་སྨྲ་བ་ཟླ་མེད་དུ་བསྔགས་ཚུལ་རིགས་ཚོགས་
སོགས་ན་ཤིན་ཏུ་མང་མོད་ཀྱང་འདིར་མ་བྲིས། དེ་དང་རྣམ་འགྲེལ་སོགས་ལས་སྟོན་པ་
ཚད་མའི་སྐྱེས་བུར་གསུངས་པ་རྣམས་གནད་གཅིག་ཏུ་གོ་དགོས་ཏེ་རྒྱ་བོད་ཀྱི་མཁས་མཆོག་
བྱེ་བས་དབུ་ཚད་སེང་གེ་མཇིང་བསྣོལ་ཁོ་ན་མཛད་པས་སོ། །གསུམ་པ་དེའི་འཐད་པ་རྒྱས་
པར་བཤད་པ་ལ། སྟོང་པ་རྟེན་འབྱུང་གི་དོན་དུ་གྲུབ་པ་ནི་ཐུབ་པའི་དགོངས་པ་མཐར་ཏུག་
ཏུ་གནས་ཚུལ་དང་སྟོང་བརྟེན་འབྱུང་གི་དོན་དུ་གསུངས་ཚུལ་དང་། དེ་ལ་མཆོག་ཏུ་བསྔགས་
པ་གསུམ། དང་པོ་ལ། དེ་ལྟར་མ་རྟོགས་ན་ཐུབ་པའི་དགོངས་པ་མི་རྙེད་ཚུལ་དང་།
རྟོགས་ན་རྒྱལ་བའི་དགོངས་པ་བདེ་བླག་ཏུ་རྙེད་ཚུལ་གཉིས། དང་པོ་ནི། ཕན་མཛད་ཁྱོད་
ཀྱིས་ཞེས་སོགས་ཚིག་བཅད་བཞི་བྱུང༌། དོན་ནི། འགྲོ་བ་ལ་གཅིག་ཏུ་ཕན་པར་མཛད་



，
28
རྟེན་འབྲེལ་བསྟོད་འགྲེལ།
པའི་བཅོམ་ལྡན་ཁྱོད་འགྲོ་བ་རྣམས་ལ་སྨན་པ་སྟེ་ཕན་པའི་སླད་དུ་བཀའ་སྩལ་པ་བསྟན་པའི་
སྙིང་པོ་སྟོང་པ་ཉིད་ངེས་པར་བྱེད་པའི་རྒྱུ་མཚན་ཟླ་མེད་པ་རྟེན་ཅིང་འབྲེལ་བར་འབྱུང་བའི་
ཚུལ་འདི་ཉིད་སྟོང་པར་སྒྲུབ་པ་ལ་ཁྱབ་པ་འགལ་བ་དང་ནི་ཕྱོགས་ཆོས་མ་གྲུབ་པར་མཐོང་
བ་རང་སྡེ་དངོས་སྨྲ་བ་དང་གཞན་སྡེ་འདི་ཡིས་ཁྱོད་ཀྱི་རང་ལུགས་མ་ནོར་བར་ཇི་ལྟར་ཁོང་
དུ་ཆུད་པར་ནུས་ཏེ་བཅོམ་ལྡན་འདས་ཁྱོད་ནི་ནམ་ཞིག་ཆོས་རྣམས་ཀྱི་ཡིན་ལུགས་ལ་དཔྱོད་
པ་ཞུགས་པའི་དབང་གིས་སྟོང་པ་ཉིད་རྟེན་འབྱུང་གི་དོན་དུ་མཐོང་བ་ཞིག་བྱུང་ན། དོན་
དམ་པོར་རང་བཞིན་གྱིས་སྟོང་པ་དང་། ཐ་སྙད་དུ་བྱ་བྱེད་འཐད་པ་གཉིས་གང་ཟག་གཅིག་
གི་བློ་ངོར་གཞི་གཅིག་གི་སྟེང་དུ་མི་འགལ་ཞིང་། དེ་ལས་ལྡོག་པ་སྟེ་གཞི་དེ་ཉིད་སྟོང་པ་
དང་། རྟེན་འབྱུང་གཉིས་ཀ་མ་ཡིན་པའམ་གང་རུང་མ་ཡིན་པར་མཐོང་བ་ན་གང་ཟག་ ་
དེའི་བློ་ངོར་སྟོང་པ་ལ་རྒྱུ་འབྲས་སོགས་ཀྱི་བྱ་བ་མི་རུང་ཞིང་བྱ་བྱེད་དང་བཅས་པ་སྟོང་མིན་
ཏེ་རང་བཞིན་གྱིས་མི་སྟོང་པར་འགྲོ་བས།. ཉམ་ང་བ་འཁོར་བ་དང་ངན་སོང་གི་ཉེས་པ་
ཆེན་པོ་སྐྱེད་པའི་རྟག་ཆད་ཀྱི་ལྟ་བའི་གཡང་དུ་ལྟུང་བར་བཞེད་ཅེས་པའོ། །དོན་དྲིལ་ན།
ཐུབ་པ་སངས་རྒྱས་བཅོམ་ལྡན་འདས་ཆོས་ཅན། རྟེན་འབྲེལ་དེ་ཉིད་སྟོང་པར་སྒྲུབ་པ་ལ་
འགལ་བ་དང་མ་གྲུབ་པར་སྨྲ་བ་རྣམས་ཀྱིས་ཁྱོད་ཀྱི་བསྟན་པའི་སྙིང་པོ་རྟོགས་པ་མ་ཡིན་
ཏེ། ཁྱོད་ནི་སྟོང་པ་རྟེན་འབྱུང་གི་དོན་དུ་མཐོང་ན་གྲོལ་བྱེད་དབུ་མའི་ལམ་ལ་བརྟེན་པ་
དང་། དེ་ལྟར་མ་མཐོང་ན་རྟག་ཆད་ཀྱི་གཡང་དུ་ལྷུང་བར་བཞེད་པའི་ཕྱིར་ཞེས་པའོ། །ཞིབ་
པར་འཀྲོལ་ན། རྟེན་འབྱུང་དེ་རང་བཞིན་གྱིས་སྟོང་པར་བསྒྲུབ་པའི་རྒྱུ་མཚན་ཟླ་མེད་པ་
ཡིན་ཏེ། ལྟོས་ནས་གྲུབ་པ་དང་། གང་ལ་ཡང་ལྟོས་མེད་དུ་གྲུབ་པ་གཉིས་རྣམ་བཅད་ཡོངས་



29
རྟེན་འབྲེལ་བསྟོད་འགྲེལ།
གཅོད་ཀྱི་སྒོ་ནས་དངོས་སུ་འགལ་བ་ཡིན་ལ། རང་བཞིན་གྱིས་གྲུབ་ན་གང་ལ་ཡང་ལྟོས་
མེད་དུ་གྲུབ་པ་ཞིག་ཡིན་དགོས་པར། བརྒྱ་པའི་འགྲེལ་པ་ལས། དེ་ལ་བདག་ཅེས་པ་ནི། །
གང་ཞིག་གཞན་ལ་རག་མ་ལས་པའི་དངོས་པོའི་རང་བཞིན་ཏེ། ཞེས་སོགས་དུ་མས་གྲུབ་
པའི་ཕྱིར། རང་སྡེ་དངོས་སྨྲ་བ་རྣམས་ཀྱིས་རྟེན་འབྲེལ་དེ་དེ་སྒྲུབ་ལ་ཁྱབ་པ་འགལ་བའི་
རྟགས་སུ་འདོད་པ་ཡིན་ཏེ། བྱེ་མདོ་སེམས་ཙམ་གསུམ་ཀས་རྟེན་འབྲེལ་ལ་བདེན་གྲུབ་
ཀྱིས་ཁྱབ་པར་འདོད་པའི་ཕྱིར། སེམས་ཙམ་པས་རྟེན་འབྲེལ་གྱི་ཆོས་རྣམས་བདེན་གྲུབ་
ཏུ་འདོད་པ་ཡིན་ཏེ། སྐྱེ་བ་ངོ་བོ་ཉིད་མེད་པའི་མཚན་གཞི། གཞན་དབང་བདེན་པར་མེད་
པར་ལྟ་བ་མཚན་ཉིད་གསུམ་ཀ་ལ་སྐུར་བདེབས་སུ་འགྱུར་བ་སོགས། མཐའ་གཉིས་སྤོང་
ཚུལ་བྱང་ས་དང་བསྡུ་བ་སོགས་ལས་ཇི་སྐད་གསུངས་པའི་ལུང་རིགས་མཐའ་ཡས་པའི་
ཕྱིར། ཀུན་བཏགས་བདེན་པར་མ་གྲུབ་པར་ཁས་ལེན་པས་ན། རྟེན་འབྲེལ་གྱི་རྟགས་
ཀྱིས་ཀུན་བཏགས་རང་བཞིན་གྱིས་མེད་པར་སྒྲུབ་ན་སྤྱིར་ཁྱབ་པ་ཡང་འགལ་བར་ཁས་ལེན་
ལ་ཀུན་བཏགས་རྟེན་འབྲེལ་དུ་ཡང་ཁས་མི་ལེན་ནོ། །མདོ་སྡེ་པས་ཀྱང་རྒྱུ་རྐྱེན་རྟེན་འབྲེལ་
གྱི་ཆོས་རྣམས་རང་མཚན་དང་བདེན་གྲུབ་ཏུ་འདོད་པ་ཡིན་ཏེ། རྣམ་འགྲེལ་ལས། དོན་
དམ་དོན་བྱེད་ནུས་པ་གང་། །དེ་འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་
པ་སྟེ། དེ་དག་རང་སྤྱིའི་མཚན་ཉིད་བཤད། །ཅེས་དོན་དམ་པར་དོན་བྱེད་ནུས་པ་རིང་
མཚན་དང་དོན་དམ་བདེན་པ། དེ་ལྟར་མི་ནུས་པ་སྤྱི་མཚན་དང་ཀུན་རྫོབ་བདེན་པར་བཤད་
པས་སོ། །བྱེ་སྨྲས་ཀྱང་དུས་གསུམ་སོགས་འདུས་བྱས་དང་། ནམ་མཁའ་སོགས་འདུས་
མ་བྱས་ཀྱི་ཆོས་རེ་རེ་ནས་རྫས་སུ་འདོད་ཚུལ་མངོན་པ་མཛོད་སོགས་ལས་ཤེས་པར་བྱའོ།



རྟེན་འབྲེལ་བསྟོད་འགྲེལ།
གཞན་སྡེ་རྣམས་ལ་རྟེན་འབྲེལ་དེ་མ་གྲུབ་པའི་རྟགས་སུ་འདོད་པར་རིགས་ཏེ། དེ་དག་གིས་
ཆོས་ཅན་ཀྱི་དངོས་པོ་གང་ཡང་རྟེན་འབྲེལ་མ་ཡིན་པར་འདོད་ལ་དེ་འདྲ་ལ་གཞི་རྟགས་ཀྱི་
འབྲེལ་བ་མེད་ནས་མ་གྲུབ་པའི་གཏན་ཚིགས་ཞེས་ཚད་མ་བ་ཡོངས་ལ་གྲགས་པའི་ཕྱིར།
དེ་ཡང་ཡིན་ཏེ། རྟེན་འབྲེལ་གྱི་དོན་འདོད་པ་ལ། ཉེར་ལེན་དང་ལྷན་ཅིག་བྱེད་རྐྱེན་སོགས་
འོས་པའི་རྒྱུ་ལས་འོས་པའི་འབྲས་བུ་འབྲེལ་ཆགས་པར་འབྱུང་བ་ཞིག་འདོད་དགོས་ལ། མུ་
སྟེགས་རྒྱང་འཕེན་པས་དངོས་པོ་ཐམས་ཅད་རྒྱུ་མེད་པར་ངོ་བོ་ཉིད་ལས་བྱུང་བར་འདོད།
དབང་ཕྱུག་པས་དབང་ཕྱུག་གི་བློའི་གཡོ་བ་ལས་བྱུང་བར་འདོད། ཚངས་པ་པས་ཚངས་
པས་བྱས་ཚུལ་སྣ་ཚོགས་པ་ཞིག་འདོད། ཁྱབ་འཇུག་པས་འཁོར་འདས་གཉིས་ཀ་ཁྱབ་འཇུག་
གི་ངོ་བོ་ཞི་བ་དང་ཞི་བའི་ཡོན་ཏན་དུ་འདོད། དེ་དག་ལོས་མཆོག་ཏུ་གྱུར་པ་གྲངས་ཅན་
གྱིས་ཀྱང་འབྲས་བུ་དང་རང་བཞིན་གཅིག་པའི་རང་བཞིན་ལས་སྐྱེ་ཞིང་། རང་བཞིན་གྱིས་
ངང་དུ་ཐིམ་པའི་ཚུལ་གྱིས་འཇིག་པར་འདོད་པ་སོགས་རྒྱུ་འབྲས་ཀྱི་རྣམས་བཞག་ཕྱིན་ཅི་
ལོག་ཏུ་སྨྲ་བ་འབའ་ཞིག་ཏུ་ལེགས་ལྡན་འབྱེད་དང་ཕྱོགས་གླང་ཆོས་གྲགས་སོགས་འཕགས་
ཡུལ་མཁས་པ་དུ་མས་གསུངས་པའི་ཕྱིར། དེ་ཡང་ཐལ་འགྱུར་བའི་ལུགས་ལ་རྟེན་འབྱུང་
གི་དོན། བརྟེན་ནས་སྐྱེས་པ་དང་། བརྟེན་ནས་བཏགས་པ་གཉིས་བཤད་པས། འདིའི་རྒྱུ་
མཚན་ཟླ་མེད་པར་བཤད་པའི་རྟེན་འབྱུང་ནི་བརྟེན་ནས་བཏགས་པའི་གཏན་ཚིགས་ཉིད་
ཡིན་ལ། བརྟེན་ནས་བཏགས་པའི་ཚུལ་ནི། དཔེར་ན་བུམ་པའི་ལྟོ་བ་དེ་བུམ་པ་ལ་ལྟོས་
ཏེ་ཡན་ལག་དང་། རང་གི་ཆ་ཤས་ལ་ལྟོས་ཏེ་ཡན་ལག་ཅན་ཡིན་པ་སོགས་མདོར་ན་ཡན་
ལག་དང་། ཡན་ལག་ཅན་དང་། རྒྱུ་དང་འབྲས་བུ་དང་། ཤར་ནུབ་དང་རིང་ཐུང་སོགས་



་
རྟེན་འབྲེལ་བསྟོད་འགྲེལ།
ཕན་ཚུན་ལྟོས་ནས་བཏགས་པ་ཙམ་མམ་བརྟེན་ནས་བཏགས་པ་ཙམ་གྱི་མིང་རྐྱང་དུ་བཤད་
དེ་ཚུལ་དེས་ཆོས་ཐམས་ཅད་མིང་རྐྱང་བཏགས་ཡོད་དུ་ཤེས་དགོས་སོ། །བདག་མེད་སྒྲུབ་
བྱེད་ཀྱི་རིགས་པ་ཐམས་ཅད་ཀྱི་གནས་ཀྱང་རྟེན་འབྲེལ་གྱི་གཏན་ཚིགས་འདི་ལ་ཚང་བ་ཡིན་
ཏེ། དཔེར་ན་མཐའ་བཞི་སྐྱེ་འགོག་གི་གཏན་ཚིགས་ལ་བརྟེན་ནས་མྱུ་གུ་སོགས་མཐའ་བཞི་
ལས་མི་སྐྱེ་བའི་ངེས་པ་རྙེད་པ་ན། སྨུག་སོགས་ཀྱི་སྐྱེ་བ་ཐ་སྙད་ཙམ་མམ་བཏགས་ཙམ་
ལ་ངེས་པ་འདྲེན་པ་དང་། རྣམ་བདུན་གྱི་གཏན་ཚིགས་ལ་བརྟེན་ནས་བདག་རྣམ་པ་བདུན་
བཙལ་ན་མེད་པའི་ངེས་པ་རྙེད་པ་ན་བདག་ཕུང་པོ་ལ་བཏགས་ཙམ་དུ་ངེས་པ་འདྲེན་ཞིང་།
དེ་ནས་རང་བཞིན་མེད་པ་ལ་འཇུག་པ་ཡིན་པའི་ཕྱིར། འཇུག་པ་ལས། གང་ཞིག་རྒྱུ་མེད་
པ་དང་དབང་ཕྱུག་གི །སོགས་དང་། དེ་ནི་དེ་ཉིད་དུ་འམ་འཇིག་རྟེན་དུ། །ཞེས་སོགས་
ལྟར་རོ། །དེ་ཡང་རིགས་པ་ཐམས་ཅད་ཀྱི་གནས་འདི་ལ་ཚང་ཞིང་འདིའི་རྟགས་དང་སྒྲུབ་
ཆོས་ཀྱིས་མཐའ་གཉིས་སུ་སེལ་བས་རིགས་པའི་རྒྱལ་པོ་ཞེས་བསྔགས་པ་མཛད་དོ། །རང་
སྡེའི་གྲུབ་མཐའ་སྨྲ་བ་རྣམས་ཀྱིས་རྟེན་འབྱུང་འདོད་ཚུལ་མི་འདྲ་སྟེ། པྲ་ཏི་ཏྱ་སམུདྨ་ད་
ཞེས་པའི་སྒྲ་དོན་ཡང་མི་འདྲ། ཕྲད་ལྟོས་རྟེན་གསུམ་གྱི་ཚུལ་ཡང་མི་འདྲ། ཆ་ཤས་ལ་
བརྟེན་ནས་བཏགས་མ་བཏོགས་ཀྱི་ཚུལ་ཡང་མི་འདྲ། མཐའ་གཉིས་སེལ་ཚུལ་ཡང་མི་
འདྲ་བའི་ཕྱིར། དང་པོ་གྲུབ་སྟེ། སྒྲུབ་མཐའ་འོག་མར་མཛོད་འགྲེལ་སོགས་ལས་ཕྲད་
ནས་སྐྱེ་བ་ལ་བཤད། གོང་མར་ཕྲད་ནས་གྲུབ་པ་ལ་བཤད་ཅིང་ཚིག་གསལ་དུ་ལེགས་ལྡན་
སོགས་དང་རྩོད་ཚུལ་དུ་མ་བཀོད་པའི་ཕྱིར། གཉིས་པ་གྲུབ་སྟེ། གྲུབ་མཐའ་འོག་མར་
་ འབྲས་བུ་རྒྱུ་ལ་བརྟེན་པ་དང་། ལྟོས་པ་ཁོ་ན་དགོས། གྲུབ་མཐའ་གོང་མར་ཚད་མ་དང་



32 ，
རྟེན་འབྲེལ་བསྟོད་འགྲེལ།
གཞལ་བྱ་བསྒྲུབ་བྱ་སྒྲུབ་བྱེད། མཚན་མཚོན་རྒྱུ་འབྲས་སོགས་ཕན་ཚུན་ལྟོས་གྲུབ་ཏུ་འདོད་
པའི་ཕྱིར། སྤྱིར་ཕྲད་ལྟོས་རྟེན་གསུམ་རྣམ་གྲངས་པ་ཡིན་ཀྱང་དོན་གཅིག་མིན་པ་ཤེས་
དགོས་སོ། །གསུམ་པ་གྲུབ་སྟེ། ཆ་ཤས་ལ་ལྟོས་པའི་ལྟོས་གྲུབ་རྟེན་འབྲེལ་དུ་གྲུབ་མཐའ་
འོག་མས་འཇོག་མི་ཤེས་པའི་ཕྱིར། བཞི་པ་གྲུབ་སྟེ། སེམས་ཙམ་པས་རྟེན་འབྲེལ་བདེན་
གྲུབ་ཀྱིས་ཆད་མཐའ་སྤངས་ལ། དབུ་མ་པས་རྟེན་འབྲེལ་བདེན་མེད་ཀྱིས་རྟག་མཐའ་སྤོང་
པས་སོགས་སོ་སོའི་མཐའ་སྤོང་ཚུལ་ཆེས་མི་འདྲ་བའི་ཕྱིར། སྟོང་པ་རྟེན་འབྱུང་གི་དོན་
དུ་ཤར་ན་དབུ་མའི་ལམ་རྙེད་ཚུལ་དང་དེ་དང་བྲལ་ན་རྟག་ཆད་ཀྱི་གཡང་དུ་ལྷུང་ཚུལ་སོགས་
འོག་ཏུ་བཤད་པར་བྱའོ། །གཉིས་པ་སྟོང་པ་རྟེན་འབྱུང་གི་དོན་དུ་རྟོགས་ན་རྒྱལ་བའི་དགོངས་
པ་བདེ་བླག་ཏུ་རྙེད་ཚུལ་ལ། དངོས་དང་། སྣང་སྟོང་ཡ་བྲལ་དུ་འདོད་པ་ལ་གནོད་བྱེད་
བསྟན་པའི་སྒོ་ནས་སྟོང་པ་དང་རྟེན་འབྱུང་གི་དོན་གཏན་ལ་དབབ་པ་གཉིས། དང་པོ་ནི།
དེ་ཕྱིར་ཁྱོད་ཀྱིས་བསྟན་པ་ལ། །རྟེན་འབྱུང་མཐོང་བ་ལེགས་པ་བསྔགས། །ཞེས་པའི་
ཚིག་རྐང་གཉིས་བྱུང། དོན་ནི། བཅོམ་ལྡན་འདས་ཁྱོད་ཀྱི་བསྟན་པ་ལ་ལུང་གི་བསྟན་
པ་དང་། རྟོགས་པའི་བསྟན་པ་ཇི་སྙེད་ཅིག་ཡོད་པའི་ནང་ནས། རྟེན་འབྱུང་གི་དོན་ཕྱིན་
ཅི་མ་ལོག་པར་མཐོང་བའི་ལམ་ནི་མཁས་པ་རྣམས་ཀྱིས་བསྔགས་པར་འོས་པ་ཡིན་ཏེ། ཚུལ་
དེས་མཐའ་གཉིས་གཅིག་ཆར་དུ་སེལ་ཞིང་བསྟན་པའི་སྙིང་པོ་ཤེར་ཕྱིན་གྱི་དོན་ཇི་ལྟ་བ་བཞིན་ ་
དུ་རྟོགས་པའི་ཕྱིར་ཞེས་པའོ། །ཡང་ན་ཁྱོད་ཀྱི་བསྟན་པ་ལ་ཞུགས་ནས་སྟོང་པ་རྟེན་འབྱུང་
གི་དོན་དུ་མཐོང་བའི་རྣལ་འབྱོར་པ་དེ་བསྔགས་པར་འོས་ཏེ། དེས་རྒྱལ་བ་དགྱེས་པའི་ལམ་
རྙེད་པའི་ཕྱིར་ཞེས་པའོ། །བསྔགས་ཚུལ་ནི་མདོ་ལས། སུས་རྟེན་ཅིང་འབྲེལ་བར་འབྱུང་



33，
རྟེན་འབྲེལ་བསྟོད་འགྲེལ།
བ་མཐོང་བ་དེས་ཆོས་མཐོང་ངོ་། ཞེས་དང་། ཀླུའི་ཞབས་ཀྱིས། རྟེན་ཅིང་འབྲེལ་པར་
འབྱུང་བའི་རྒྱལ་བ་ཡི་སོགས་དང་། ཟླ་བས། དེ་ཕྱིར་རྟེན་འབྱུང་རིགས་པ་འདི་ཡིས་ནི།
སོགས་དང་། ཤེར་ཕྱིན་གྱི་མདོ་ལས། བསྟོད་བཀུར་བསྔགས་པ་དགུ་གསུམ་ཉེར་བདུན་
སོགས་ཤེར་ཕྱིན་གྱི་བསྔགས་པ་ཇི་སྙེད་ཅིག་གསུངས་པ་སོགས་སོ། །དེས་ན་རྗེ་ཉིད་ཀྱི་
དྲང་ངེས་རྣམ་འབྱེད་ལས། དེ་འདྲ་དེ་ལ་སྨྲ་བའི་ཟླ་བ་ཡིས། །འདི་ནི་ཤེས་རབ་མཆོག་
གི་བསམ་གཏན་པ། །ཚུལ་ཁྲིམས་དག་པའི་མགོ་ལ་འདུག་པ་པོ། །རྒྱལ་བའི་གདུང་འཚོབ་
ངེས་དོན་རྙེད་པ་ཞེས། །བསྟོད་པའི་ཕྲེང་བས་ཡང་དང་ཡང་དུ་བསྔགས་པ། །ཞེས་གསུངས་
སོ། །རྟེན་འབྱུང་གི་ངེས་པ་ནམ་བློ་ལ་ཤར་བ་ན། སྟོང་པའི་ངེས་ཤེས་འདྲེན་པ་དང་། རྟེན་
འབྱུང་གི་སྣང་བ་ནམ་ཤར་བ་ན་རང་བཞིན་མེད་པར་ལྷང་གིས་འཆར་བ་ནི་སྣང་བས་ཡོད་
མཐའ་སེལ་ཚུལ་དང་། རྟེན་འབྱུང་སྟོང་པའི་དོན་དུ་ཤར་ཚད་ཡིན་ལ། རང་བཞིན་མེད་
པའི་ཚུལ་གྱི་ངེས་པ་བློ་ལ་ནམ་ཤར་བ་ན་རྟོག་པས་བཏག་ཙམ་གྱི་རྟེན་འབྱུང་གི་ངེས་པ་འབད་
མེད་དུ་འཆར་བ་དང་། རང་བཞིན་སྟོང་པར་ཤར་བ་དེ་ཉིད་ཀྱིས་གང་སྣང་རྟོག་བཏགས་
ཙམ་དུ་ལམ་མེར་འཆར་བ་ནི་སྟོང་པ་མེད་མཐའ་སེལ་ཚུལ་ཡིན་ལ། དེ་ནི་སྟོང་པ་རྟེན་
འབྱུང་དུ་ཤར་བའི་དོན་ཡིན་ནོ། །སྤྱིར་སྣང་བས་མེད་མཐའ་དང་སྟོང་པས་ཡོད་མཐའ་ ་
སེལ་བ་ནི་རྒྱང་འཕེན་ནས་རང་རྒྱུད་པའི་བར་ཐུན་མོང་བ་ཡིན་ཀྱང་འདི་ནི་ཐལ་འགྱུར་བའི་
ལུགས་ཐུན་མོང་མ་ཡིན་པ་དང་། དེ་ཡང་ལྟ་བའི་དཔྱད་པ་རྫོགས་པའི་རྣལ་འབྱོར་པ་ལ་
ཡིན་གྱི་ཐམས་ཅད་ལ་ནི་མིན་པ་ཤེས་དགོས་སོ། །གཉིས་པ་སྣང་སྟོང་ཡ་བྲལ་དུ་འདོད་
པ་ལ་གནོད་བྱེད་བསྟན་པའི་སྒོ་ནས་སྟོང་པ་དང་རྟེན་འབྱུང་གི་དོན་གཏན་ལ་དབབ་པ་ནི།.



རྟེན་འབྲེལ་བསྟོད་འགྲེལ། ་ 34
དེ་ཡང་ཀུན་ཏུ་མེད་པ་དང་། །ཞེས་སོགས་ཚིག་རྐང་དྲུག་བྱུང་། རྟེན་འབྱུང་དང་སྟོང་
པ་དོན་གཅིག་ཏུ་མཐོང་བ་དེ་ཡང་ཆོས་རྣམས་ཀུན་ཏུ་སྟེ་གཏན་ནས་མེད་པའི་ཚུལ་གྱིས་ཀྱང་
མིན་ལ། རང་བཞིན་གྱི་ཏེ་གང་ལ་ཡང་མ་ལྟོས་པར་ནི་ཡོད་པའི་ཚུལ་གྱིས་ཀྱང་མཐོང་
བ་མིན་ཞེས་པ་ནི་ཚིག་དང་པོ་གཉིས་ཀྱི་དོན་ནོ། །གང་ལ་ལྟོས་པ་མེད་པར་གྲུབ་པ་ནི་ནེམ་
མཁའི་མེ་ཏོག་བཞིན་དུ་ཤེས་བྱ་ལ་མི་སྲིད་པ་ཞིག་ཡིན་ཏེ་ཆོས་ཐམས་ཅད་རང་གི་ཆ་ཤས་
སམ་གདགས་གཞི་ལ་ལྟོས་ནས་གྲུབ་པའི་ཕྱིར། དེས་ན་ཆོས་གང་ཡང་མ་བརྟེན་པ་སྟེ་རྟེན་
འབྱུང་མ་ཡིན་པའམ་གཏན་མེད་ཀྱི་ཚུལ་གྱིས་ཡོད་པ་མ་ཡིན་ནོ། །ཞེས་པ་ནི་ཚིག་རྐང་
བར་མ་གཉིས་ཀྱི་དོན་ཡིན་ལ་འདིས་ནི། གང་རྟེན་འབྱུང་མ་ཡིན་ན་ལྟོས་ནས་མ་གྲུབ་པས་
ཁྱབ། དཔེར་ན་ནམས་མཁའི་མེ་ཏོག་བཞིན། ཆོས་ཐམས་ཅད་ནི་ལྟོས་ནས་གྲུབ་པ་ཡིན་
ནོ། །ཞེས་པའི་ཆོས་མི་མཐུན་སྦྱོར་གྱི་སྒྲུབ་ངག་བསྟན་པའི་ཤུགས་ལ་གང་ལྟོས་ནས་གྲུབ་
ན་རྟེན་འབྱུང་ཡིན་པས་ཁྱབ། དཔེར་ན་གཟུགས་བརྙན་བཞིན། མྱུ་གུ་ཡང་ལྟོས་ནས་གྲུབ་
པ་ཡིན་ནོ་ཞེས་པའི་ཆོས་མཐུན་སྦྱོར་གྱི་སྒྲུབ་ངག་ཅིག་བསྟན་ནོ། །ངོ་བོས་གྲུབ་ན་དེ་རྣམས་
གྲུབ་པ་རྒྱུ་རྐྱེན་ལ་ལྟོས་པ་འགལ་བར་འགྱུར་བ་སྟེ། རྒྱུ་རྐྱེན་དང་གདགས་གཞི་ལ་ལྟོས་
མི་རུང་ངོ་ཞེས་པ་ནི་ཆིག་ཐ་མ་གཉིས་ཀྱི་དོན་ཡིན་ལ་འདིས་ནི་སྨྱུག་སོགས་འདུས་བྱས་རྣམས་
ཆོས་ཅན། རང་ཉིད་གྲུབ་པ་རྒྱུ་རྐྱེན་ལ་མི་ལྟོས་པར་ཐལ། རང་གི་ངོ་བོས་གྲུབ་པའི་ཕྱིར།
ཞེས་པའི་ཐལ་འགྱུར་བསྟན་པའི་ཤུགས་ལ་སྨྱུག་སོགས་ཆོས་ཅན། རང་གི་ངོ་བོས་མ་གྲུབ་
སྟེ། རྒྱུ་རྐྱེན་ལ་ལྟོས་ནས་གྲུབ་པའི་ཕྱིར་ཞེས་པའི་སྦྱོར་ངག་གཅིག་དང་། གང་ལྟོས་ནས་
གྲུབ་ན། རང་བཞིན་གྱིས་མ་གྲུབ་པས་ཁྱབ། དཔེར་ན་གཟུགས་བརྙན་བཞིན། མྱུ་གུ་



རྟེན་འབྲེལ་བསྟོད་འགྲེལ།
ཡང་ལྟོས་ནས་གྲུབ་པ་ཡིན་ནོ་ཞེས་པའི་སྒྲུབ་ངག་ཅིག་བསྟན་ཏེ། ཚིག་དང་པོ་གཉིས་མདོར་
བསྟན་དང་། ་བོར་པ་གཉིས་ཚིག་རྐང་དང་པོའི་རྒྱས་བཤད་དང་ཐ་མ་གཉིས་ཚིག་རྐང་གཉིས་
པའི་རྒྱས་བཤད་དུ་སྦྱར་ན་ལེགས་པར་སེམས་སོ། །ཡང་ན་ལྟོས་མེད་ཤེས་བྱ་ལ་མི་སྲིད་
དེ། ནམ་མཁའི་མེ་ཏོག་བཞིན་ནོ། །རྟེན་འབྱུང་གི་ཆོས་རྣམས་རང་གི་གདགས་གཞི་ལ་ ་
མ་བརྟེན་པར་ཡོད་པ་མིན་ཏེ། ནམ་མཁའི་མེ་རྟོག་བཞིན་དུ་མེད་པ་མ་ཡིན་པ་དེས་ནའོ།
ཡང་ན་ལྟོས་མེད་ཀྱི་ཆོས་ནི་ནམ་མཁའི་མེ་ཏོག་བཞིན་དུ་ཡོད་ན་སྣང་རུང་མི་དམིགས་པས།
མ་བརྟེན་བར་གྲུབ་པའམ་མ་བརྟེན་པར་རང་ངོས་ནས་གྲུབ་པ་ཅུང་ཟད་ཀྱང་མེད་ཅེས་པའོ།
ཡང་ན་ཚིག་དང་པོ་གཉིས་ཀྱིས་བསྒྲུབ་བྱ་རང་བཞིན་བཀག་ཙམ་ཡིན་གྱི་ཀུན་ཏུ་མེད་པ་མིན་
ལ། སྒྲུབ་བྱེད་རྟེན་ནས་འབྱུང་བ་ཡིན་གྱི། རང་བཞིན་གྱིས་ཡོད་པ་མིན་ནོ། །ཞེས་མྱུ་
གུ་ཆོས་ཅན། རང་བཞིན་གྱིས་མ་གྲུབ་སྟེ། བརྟེན་ནས་འབྱུང་བ་ཡིན་པའི་ཕྱིར་ཞེས་པའི་
སྦྱོར་ངག་གཅིག་བསྟན་པའོ། །ཚིག་བར་པ་གཉིས་ཀྱིས་སྦྱོར་བ་དེའི་རྟགས་གྲུབ་སྟེ། རྒྱུ་
རྐྱེན་ནམ་ཆ་ཤས་ལ་མ་བརྟེན་པའི་སྲིད་པའི་ཕྱིར། ནམ་མཁའི་མེ་ཏོག་བཞིན་ནོ། །ཞེས་
ཕྱོགས་ཆོས་སྒྲུབ་བྱེད་ཀྱི་འབྲེལ་ཟླ་མ་དམིགས་པའམ་ཚུལ་སྒྲུབ་པ་བསྟན་པའོ། །ཚིག་ཐ་
མ་གཉིས་ཀྱི་བརྟེན་ཅིང་འབྲེལ་བར་འབྱུང་བ་ལ་རང་བཞིན་གྱིས་མ་གྲུབ་པས་ཁྱབ་པ་གྲུབ་
སྟེ་རང་བཞིན་ནམ་ངོ་བོས་གྲུབ་ན་རྒྱུ་རྐྱེན་ལ་ལྟོས་པ་འགལ་བའི་ཕྱིར། ཞེས་ལྡོག་པ་དངོས་
སུ་དང་རྗེས་འགྲོ་ཤུགས་ལ་འཕངས་ནས་ཁྱབ་པ་སྒྲུབ་པའོ། །གཏན་ཚིགས་འདི་དོན་དང་
ཐ་སྙད་གཉིས་ཀ་སྒྲུབ་པའི་གཏན་ཚིགས་ཡིན་ཚུལ་སོགས་ཚད་མའི་གཞུང་ལ་བརྟེན་ཏེ་ཤེས་
པར་བྱའོ། །འོག་ཏུ་དེ་ཕྱིར་བརྟེན་ནས་འབྱུང་བ་ལས། ཞེས་སོགས་ཚིགས་བཅད་གཅིག་



36
རྟེན་འབྲེལ་བསྟོད་འགྲེལ།
དང་གཞུང་འདི་གཉིས་ཀྱི་དོན་དྲིལ་ནས་སྒྲུབ་ངག་ཡན་ལག་ལྔ་ལྡན་དུ་འགོད་ན། དངོས་
པོ་རྣམས་རང་བཞིན་གྱིས་མ་གྲུབ་སྟེ། ལྟོས་ནས་གྲུབ་ན་རང་བཞིན་གྱིས་མེད་པས་ཁྱབ་
པའི་ཕྱིར། དཔེར་ན་གཟུགས་བརྙན་བཞིན། གཟུགས་བརྙན་ལྟོས་ནས་གྲུབ་པ་དེ་བཞིན་
དུ་དངོས་པོ་རྣམས་ལྟོས་ནས་གྲུབ་པ་ཡིན་ནོ། །དངོས་པོ་རྣམས་ལྟོས་ནས་གྲུབ་པ་དེའི་ཕྱིར་
་དངོས་པོ་རྣམས་རང་བཞིན་གྱིས་མེད་དོ། །ཞེས་དམ་བཅའ་དང་། ཁྱབ་པ་དང་། དཔེ་
དང་། ཉེར་གཏོད་དང་། མཇུག་སྡུད་དང་ལྔར་བྱས་ན་ལེགས་ཏེ། དཔེར་ན་བུདྡྷ་པཱལི་
ཏ་ལས། དངོས་པོ་རྣམས་བདག་གི་བདག་ཉིད་ལས་སྐྱེ་བ་མེད་དེ། དེ་དག་གི་སྐྱེ་བ་དོན་
མེད་པ་ཉིད་དུ་འགྱུར་བའི་ཕྱིར། ཞེས་པ་འདིས་བདག་སྐྱེ་འགོག་པའི་སྒྲུབ་ངག་ཡན་ལག་
ལྔ་ལྡན་བསྟན་པར་ཚིག་གསལ་ལས་གསུངས་པ་བཞིན་ནོ། །གཉིས་པ་སྟོང་པ་རྟེན་འབྱུང་
གི་དོན་དུ་གསུངས་ཚུལ་ལ། གཞི་བདེན་གཉིས་ཟུང་འཇུག་ཏུ་གསུངས་ཚུལ། ལམ་ཐབས་
ཤེས་ཟུང་འཇུག་གིས་འབྲས་བུ་སྐུ་གཉིས་ཟུང་འཇུག་སྒྲུབ་དགོས་པར་གསུངས་ཚུལ། དེ་
ལྟར་གསུངས་པ་ལ་རྒོལ་བས་ཆོས་མཐུན་གྱི་གླགས་མི་རྙེད་ཚུལ་དང་གསུམ། དང་པོ་ནི།
དེ་ཕྱིར་བརྟེན་ནས་ཞེས་སོགས་ཚིགས་བཅད་གཅིག་བྱུང་། རང་གི་ངོ་བོས་གྲུབ་ན་རྒྱུ་རྐྱེན་
ནམ་ཆ་ཤས་ལ་ལྟོས་པ་འགལ་བ་དང་། ལྟོས་མེད་ཀྱི་ཆོས་མེད་པར་བསྒྲུབ་ཟིན་པ་དེའི་ཕྱིར་
རྟེན་འབྱུང་ལས་མ་གཏོགས་པའི་ཆོས་འགའ་ཡང་ཡོད་པ་མིན་ལ། དེ་ཡོད་པ་མིན་པས་
རང་བཞིན་གྱིས་ནི་སྟོང་པ་ལས་མ་གཏོགས་པའི་ཆོས་འགའ་ཡང་མེད་པར་གསུངས་སོ། །ཇི་
ལྟར་གསུངས་ཞེ་ན། གང་ཞིག་རྐྱེན་ལས་སྐྱེས་པ་དེ་མ་སྐྱེས། །སོགས་དང་། རྒྱུ་དང་
བཅས་ཤིང་རྐྱེན་བཅས་ཆོས་ཤེས་ཀྱི། །སོགས་དང་། སྒྱུ་མའི་དཔེ་བདུན་ལྟ་བུར་གསུངས་



རྟེན་འབྲེལ་བསྟོད་འགྲེལ།
- 37
པ་དང་། ཚུལ་བརྒྱ་ལྔ་བཅུ་པ་ལས། ཆོས་ཐམས་ཅད་སྟོང་པ་སྟེ་རང་བཞིན་མེད་པའི་
ཚུལ་གྱིས་སོ། །ཞེས་གསུངས་པ་ལྟ་བུའོ། །འདིར་སྣང་སྟོང་ཟུང་འཇུག་དང་བདེན་གཉིས་
ཟུང་འཇུག་ཏུ་གསུངས་པ་ལྟར་གཞི་ལམ་འབྲས་གསུམ་གང་གི་སྐབས་སུ་ཡང་རྟེན་འབྱུང་
དང་བདེན་སྟོང་གཉིས་གཅིག་གྲོགས་སུ་གཅིག་འགྲོ་བ་དགོས་ཏེ། འཁོར་བས་བསྡུས་པའི་
སྣོད་བཅུད་ཐམས་ཅད་ཀྱང་བདེན་པར་མེད་པའི་སྟོབས་ཀྱིས་ཀུན་སློང་དགེ་མི་དགེའི་རྟོག་
པ་སྣ་ཚོགས་ཀྱི་འདུ་བྱེད་ལ་བརྟེན་ནས་གྲུབ་པ་ཡིན་ལ། ཐེག་པ་ཆེ་ཆུང་གི་ལམ་འབྲས་
བུ་དང་བཅས་པ་བློས་བཅོས་ནས་བསྒོམ་པས་ཀུན་སློང་བཟང་ངན་དང་ཚོགས་གཉིས་སོགས་
ཀྱི་རྟེན་འབྲེལ་རྒྱ་ཆེ་ཆུང་དང་མཆོག་དམན་གྱི་ཁྱད་པར་ཞུགས་པ་ཡིན་གྱི་བདེན་པར་གྲུབ་
ན་བཅོས་སུ་མི་རུང་བའི་ཕྱིར། གཞན་ཡང་ཕན་ཚུན་ལྟོས་ནས་གང་བཞག་ཐམས་ཅད་
བློས་བཞག་པ་ཡིན་ཏེ། རིང་ཐུང་ཕན་ཚུན་ལྟོས་ནས་བློས་བཞག་པ་བཞིན་དུ་ཆོས་ཐམས་
ཅད་ལ་འདྲ་བའི་ཕྱིར། འོན་ཀྱང་དཀར་པོ་ལ་ནག་པོའོ་སྙམ་པ་དང༌། ནག་པོ་ལ་དཀར་
པོའོ་སྙམ་པ་མི་འཆར་བ་ནི་ཐ་སྙད་བཏགས་མ་བཏགས་དང་བློ་གོམས་པ་ཡོད་མེད་ཀྱི་དབང་
གིས་ཡིན་ཏེ། རྣམ་འགྲེལ་ལས། དེ་ཕྱིར་ཡང་དག་ཡང་དག་མིན། །སོགས་དང་། །རྒྱལ་
ཚབ་རྗེའི་ལྟ་ཁྲིད་ལས། ནོག་སོགས་འདུས་པ་མཐོང་བ་ན་བ་གླང་ངོ་སྙམ་པའི་བློ་སྐྱེ་ལ་ཁྱིའི་
བློ་མི་སྐྱེ་བ་ནི་གདགས་གཞི་དེ་དག་ལ་བཏགས་མ་བཏགས་ཀྱི་ཁྱད་པར་ཡིན་པ་དེ་བཞིན་
དུ་ཕུང་པོའི་ཚོགས་པ་དང་ཡ་གྱལ་གང་རུང་མཐོང་བ་ན་ངའོ་སྙམ་པའི་བློ་སྐྱེ་བ་ཡང་གདགས་
གཞི་དེ་དག་ལ་ང་དང་ང་ཡིའོ་ཞེས་བཏགས་པས་སོ། །ཞེས་གསུངས་པ་ལྟར་རོ། །འོན་ཀྱང་
ཐ་སྙད་བློས་གང་བཟོས་མ་ཡིན་ཏེ། ཀུན་རྫོབ་ཀྱི་ཚད་མས་མི་གནོད་པ་དང་། དོན་དམ་



38
རྟེན་འབྲེལ་བསྟོད་འགྲེལ།
པའི་ཚད་མས་མི་གནོད་པ་དང་། ཐ་སྙད་འཇིག་རྟེན་ལ་གྲགས་པ་སྟེ་ཁྱད་པར་གསུམ་ཚང་
བ་དགོས་སོ། །འཇིག་རྟེན་པས་གང་བཞག་ཐམས་ཅད་ལ་ཁྱད་པར་དེ་གསུམ་ཚང་བར་
མ་ངེས་ཏེ་ཁ་སང་གི་རི་ངང་དེ་རིང་གི་རི་གཅིག་ཏུ་འཛིན་པ་ལྟ་བུའི་སྔ་ཕྱི་གཅིག་འཛིན་གྱི་
ཐ་སྙད་འཇིག་རྟེན་ན་གྲགས་ཀྱང་དེ་ལ་རི་དེ་གཉིས་རྒྱུ་འབྲས་སུ་འཇོག་པའི་ཐ་སྙད་པའི་ཚད་
མས་གནོད་པའི་ཕྱིར་ཡང་མཁས་པ་ཁ་ཅིག་གིས། རི་བོང་རྭ་རང་བཞིན་གྱིས་ཡོད་མེད་
གང་རུང་ཡིན་ཟེར་བ་བླུན་གཏམ་ཆེན་པོ་ཡིན་གསུངས་ཀྱང་གོ་རྒྱུ་ཧ་ཅང་མ་ཆེ་ན་ཡང་།
བླུན་གཏམ་དུ་མི་འགྲོ་སྟེ། རི་བོང་རྭ་རྟའི་མགོ་ལ་མེད་པ་ཡིན། མདུན་གྱི་གཞི་འདིར་
མེད་པ་ཡིན། རྒྱུ་རྐྱེན་གྱིས་མ་བསྐྱེད་པ་ཡིན་བྱས་ན་བླུན་གཏམ་དུ་མི་འགྲོ་བ་ཡིན་ནོ། གཞན་
དུ་ན་རང་བཞིན་ཡོད་མེད་གཉིས་རྣམ་བཅད་ཡོངས་གཅོད་ཀྱི་སྒོ་ནས་འགལ་བ་མིན། ཞེས་
གསུངས་དགོས་ཤིང་། རང་བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་འགྲུབ་
འགྱུར། ཞེས་པ་དང་ཡང་འགལ་བར་འགྱུར་རོ། །རྗེ་ནོར་བཟང་རྒྱ་མཚོས། ཆོས་ཐམས་
ཅད་རྟོག་པའི་དབང་གིས་གྲུབ་པས་རང་འདོགས་བྱེད་ཀྱི་རྟོག་པ་དེ་རང་གི་རྒྱུ་ཡིན་པ་དང་
ཆོས་ཐམས་ཅད་འདུ་བྱས་ཡིན་པར་གསུངས་པ་ལ་མཁས་པ་དག་གིས། འདུ་བྱས་རབ་
ཏུ་མ་གྲུབ་པས། །འདུ་མ་བྱས་ནི་ཇི་ལྟར་འགྲུབ། །ཅེས་དང༌། མྱ་ངན་འདས་པ་འདུ་མ་
བྱས། །ཞེས་དང་། གང་ལ་སྐྱེ་གནས་མི་རྟག་ཉིད། །དེ་དག་མེད་པ་འདུ་མ་བྱས།, ཞེས་
དང་། འདུ་བྱས་ཐམས་ཅད་བསླུ་བའི་ཆོས། །ཞེས་དང་། རྒྱུ་ལྡན་རྟག་པ་ཡོད་མ་ཡིན།
ཞེས་དང་། དགོངས་འགྲེལ་ལས། དོན་དམ་པ་ཆོས་བདག་མེད་པ་ཡང་རྒྱུ་དང་བཅས་
པ་ཡིན་པར་འགྱུར་རོ། །དེས་ན་འདུ་བྱས་སུ་འགྱུར་ལ། འདུ་བྱས་མིན་ན་ནི་དོན་དམ་



39
རྟེན་འབྲེལ་བསྟོད་འགྲེལ།
པ་ཡིན་པར་མི་འགྱུར་རོ། །ཞེས་སོགས་ཀྱི་ལུང་རིགས་དུ་མས་དཔྱད་པ་མཛད་པ་མཐོང་
ངོ༌། །ཁོ་བོས་ཀྱང་བློ་གྲོས་ཆུང་ངུས་དཔྱད་ན་རྒྱུ་གཅིག་ཁོ་ནས་འབྲས་བུ་གཅིག་ཁོ་ན་སྐྱེ་
བ་རང་སྡེ་སུས་ཀྱང་མི་བཞེད་དེ། མཛོད་ལས། གཞན་ནི་གཉིས་པོ་དག་ལས་སྐྱེ། །ཞེས་
དང་། དུ་མས་དངོས་པོ་གཅིག་མི་བྱེད། །ཅེས་སོགས་དོན་དམ་གྱི་ཁྱད་པར་གང་ལ་སྦྱར་
བ་དང་གང་ལ་མི་སྦྱར་བ་སོགས་ཀྱིས་འགྲུབ་བོ། །དེས་ན་འདུ་མ་བྱས་ཀྱི་རྒྱུ་དུ་མ་བཞག་
ན་རྣམ་བཞག་མང་པོ་འཇིག་པར་འགྱུར་རོ། །ཡང་ནམ་མཁའ་འདོགས་བྱེད་ཀྱི་རྟོག་པ་
དེ་ནམ་མཁའི་ཉེར་ལེན་ཡིན་ནམ། ལྷན་ཅིག་བྱེད་རྐྱེན་ཡིན་ནམ། དེ་ལས་གཞན་པའི་
རྒྱུ་གང་ཡིན་དཔྱད་ན་ངོ་མཚར་བའི་གནས་མང་པོ་རྡོལ་བར་འགྱུར་རམ་སྙམ་མོ། །འོན་
ཀྱང་གསུང་རབ་ལས་རྒྱུའི་ཐ་སྙད་སྐབས་ཐོབ་ཀྱིས་མང་དུ་མཛད་པ་ཡོད་ལ། མཁས་པའི་
དབང་པོས་དཔྱད་པ་ལ་དགོངས་པའི་གནད་ཤིན་ཏུ་ཆེ་བར་གདོན་མི་ཟའོ། །གཉིས་པ་ལམ་
ཐབས་ཤེས་ཟུང་འཇུག་གིས་འབྲས་བུ་སྐུ་གཉིས་ཟུང་འཇུག་སྒྲུབ་དགོས་པར་གསུངས་ཚུལ་
འཆད་པར། རང་བཞིན་ལྡོག་པ་མེད་པའི་ཕྱིར། །སོགས་ཚིག་རྐང་བཞི་བྱུང༌། དོན་ནི།
ཆོས་རྣམས་རང་བཞིན་གྱིས་གྲུབ་ན་རང་བཞིན་རྐྱེན་གྱིས་ལྡོག་པ་མེད་པའི་ཕྱིར། སྡུག་
ཀུན་སོགས་ཀྱི་སྤང་བྱའི་ཆོས་རྣམས་རང་བཞིན་འགའ་སྟེ་ཅུང་ཟད་ཡོད་ན་སྤངས་པ་མྱ་ངན་
ལས་འདས་པ་ཐོབ་མི་རུང་ཞིང་། སྤོང་བྱེད་ཡེ་ཤེས་ཀྱིས་གཟིགས་ངོར་སྤྲོས་པ་ཀུན་ལྡོག་
པ་མེད་པར་གསུངས་སོ། །འདི་ནི་རྩ་ཤེས་ལས། གལ་ཏེ་འདི་ཀུན་མི་སྟོང་ན། སོགས་
དང་། ཤེར་ཕྱིན་གྱི་མདོ་ལས། ཆོས་རྣམས་ལ་རང་བཞིན་གྱིས་གྲུབ་པ་རྩའི་རྩེ་མོ་ཙམ་
མཆིས་ན་ཡང་བྱང་ཆེན་བླ་མེད་དུ་འཚང་རྒྱ་བར་མི་འགྱུར་རོ། །ཞེས་པ་དང་གནད་གཅིག་



40
རྟེན་འབྲེལ་བསྟོད་འགྲེལ།
པས་གཞི་བདེན་གཉིས་ཟུང་འཇུག་གི་ལྟ་བ་རྙེད་ནས་ལམ་ཐབས་ཤེས་ཟུང་འཇུག་ཏུ་བསྒོམ་
པ་ལ་བརྟེན་ནས་འབྲས་བུ་སྐུ་གཉིས་ཟུང་འཇུག་ཏུ་འཐོབ་པའི་ལམ་གྱི་རིམ་པ་རྒྱས་པར་
འཕངས་པ་ཡིན་ནོ། །དེས་ན་བདེན་འཞིའི་མི་རྟག་སོགས་བཅུ་དྲུག་གིས་རྒྱུད་སྦྱངས་ནས་
མཐའ་གཉིས་དང་བྲལ་བའི་ཤེས་རབ་སོགས་སོ་སྐྱེས་སའི་ཆོས་གསུམ་སྐྱེ་ཚུལ། བདག་
མེད་ལ་དམིགས་པའི་ཞི་གནས་ལ་བརྟེན་ནས་ལྷག་མཐོང་འགྲུབ་ཚུལ། དེས་གཟུང་འཛིན་
གྱི་རྟོག་པ་སོ་དྲུག་ཉམས་སྨོད་ཚུལ། བདག་མེད་མངོན་སུམ་དུ་མཐོང་བ་ན་རྩེ་མོ་ཉི་ཤུ་སོགས་
བདག་འཛིན་ཕྲ་རགས་མཐོང་སྤང་གིས་བསྡུས་པ་རྣམས་སྤོང་ཚུལ། ས་སོ་སོའི་ཡོན་ཏན་
གོང་དུ་འཕེལ་བའི་དབང་གིས་མ་དག་ས་བདུན་དུ་ཉོན་སྒྲིབ་སྤོང་ཚུལ། དག་པ་ས་གསུམ་
དུ་ཤེས་སྒྲིབ་སྤོང་བས་འོག་མ་རྣམས་ལས་ས་ཆོད་ཆེ་ཚུལ། དེ་དག་སོ་སོའི་སྐབས་སུ་ཐལ་
རང་གི་བཞེད་པ་མི་འདྲ་བ་ཇི་ལྟར་ཡོད་ཚུལ་སོགས་ཞིབ་པར་འགོད་འོས་ཀྱང་མང་བས་
འཇིག་ནས་མ་བྲིས་སོ། །གསུམ་པ་དེ་ལྟར་གསུངས་པ་ལ་རྒོལ་བས་གླགས་མི་རྙེད་པ་ནི།
དེ་ཕྱིར་རང་བཞིན་རྣམ་བྲལ་ཞེས། །སོགས་ཚིག་རྐང་བཞི་བྱུང་། བདེན་པར་གྲུབ་ན་
འཁོར་འདས་མི་རུང་བ་དེའི་ཕྱིར་ཆོས་རྣམས་རང་བཞིན་གྱིས་གྲུབ་པ་རྣམ་པར་བྲལ་བ་ཡིན་
ནོ། །ཞེས་མི་འཇིགས་པའི་དམ་བཅའ་བཞི་དང་ལྡན་པའི་སེང་གེའི་སྒྲའི་སྒོ་ནས་མདོ་དུ་
མར་ཡང་དང་ཡང་དུ་མཁས་པ་འཕགས་པའི་ཚོགས་ཀྱི་དབུས་སུ་ལེགས་པར་གསུངས་པའི་
ཚུལ་འདི་ལ་རྒོལ་པ་སུ་ཡིས་ཆོས་དང་མཐུན་པར་འགོད་པ་སྟེ་སྨད་པར་ནུས་པ་མིན་ཏེ་སུས་
ཀྱང་སྨད་པར་གཏན་མི་ནུས་སོ། །ཞེས་པའོ། །དེ་ཡང་ཡིན་ཏེ། དེ་ལྟར་གསུངས་པ་དེ་
གཞི་ལམ་འབྲས་གསུམ་ལ་རྟག་ཆད་དང་སྒྲོ་སྐུར་སོགས་མཐའ་བཞི་སྤངས་པའི་དམ་བཅའ་



རྟེན་འབྲེལ་བསྟོད་འགྲེལ།
སྐྱོན་མེད་ཡིན་པའི་ཕྱིར། རྩོད་ཟློག་ལས། གལ་ཏེ་ངས་དམ་བཅས་འགའ་ཡོད། དེས་
ན་ང་ལ་སྐྱོན་དེ་ཡོད། ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །ཞེས་
གསུངས་སོ། །དེར་མ་ཟད་རང་བཞིན་གྱིས་མེད་པ་དཔེ་དང་གཏན་ཚིགས་ཀྱི་སྒོ་ནས་བསྒྲུབ་
སླ་བ་དེ་ཙམ་དུ་རང་བཞིན་གྱིས་གྲུབ་པ་དཔེ་དང་རྟགས་ཀྱིས་སྒྲུབ་ནུས་པ་མིན་ཏེ་བྱ་བྱེད་
ཐམས་ཅད་རང་བཞིན་མེད་པ་ཁོ་ན་ལ་རུང་གི་རང་བཞིན་དང་བཅས་པའི་ཕྱོགས་ལ་མི་རུང་
བའི་ཕྱིར། ཇི་སྐད་དུ་དབུ་མ་འཇུག་པ་ལས།. དངོས་རྣམས་མཐའ་དག་དངོས་པོ་མེད་ ་
པ་རྟོགས་སུ་གཞུག་པར་ནི། ཞེས་གསུངས་པ་ལྟར་ཏེ་ཚུལ་འདི་ཡང་གཞི་ལམ་འབྲས་གསུམ་
ལ་རྟག་ཆད་ཀྱི་མཐའ་སྤངས་པའི་ཡོན་ཏན་དུ་ཤེས་པར་བྱའོ། །གསུམ་པ་སྟོང་པ་རྟེན་འབྱུང་
གི་དོན་གསུངས་པ་དེ་ལ་མཆོག་ཏུ་བསྔགས་པ་ལ། དངོས་ཀྱི་དོན་དང་། ཐུབ་པའི་དགོངས་
པ་གཞན་དུ་སྨྲ་བ་བཞད་གད་ཀྱི་གནས་སུ་བསྟན་པ་གཉིས། དང་པོ་ལ། སྟོང་པ་རྟེན་འབྱུང་
གསུངས་པ་དེ་སྨྲ་བ་བླ་ན་མེད་པའི་རྒྱུ་མཚན་དུ་བསྒྲུབ་པ། རྗེ་རང་གི་ཐུགས་ལ་གནད་དེ་
འཁྲུངས་ནས་ངོ་མཚར་བ། དེ་ལ་བརྟེན་ནས་བསྟོད་པ་མཛད་ཚུལ་གསུམ། དང་པོ་ནི།
རང་བཞིན་འགའ་ཡང་སོགས་བྱུང་། དོན་ནི། རང་བཞིན་འགའ་ཡང་སྟེ་ཅུང་ཟད་ཙམ་
ཡང་མེད་པ་དང་། རྒྱུ་འམ་ཆ་ཤས་འདི་ལ་བརྟེན་ནས་འཁོར་འདས་ཀྱི་ཆོས་འདི་དང་འདི་
འབྱུང་ཞེས་པའི་རྣམ་བཞག་འཐད་པ་གཉིས་གཞི་གཅིག་གི་སྟེང་དུ་མི་འགལ་བར་འདུ་བ་
སྨོས་ཅི་དགོས་ཏེ། །བརྟེན་ནས་འབྱུང་བ་དེ་ཉིད་རྒྱུ་མཚན་དུ་བྱས་ཏེའམ་བརྟེན་ནས་འབྱུང་
བའི་རྒྱུ་མཚན་གྱིས་རྟག་ཆད་ཀྱི་མཐར་ལྟ་བའི་ལྟ་ངན་གང་ལ་ཡང་མི་བརྟེན་ཏེ་མི་གནས་
ཞེས་ལེགས་པ་གསུངས་པ་འདི་ནི། མགོན་པོ་ཁྱོད་ཀྱི་སྨྲ་བ་བླ་ན་མེད་པར་འཇོག་པའི་རྒྱུ་



42
རྟེན་འབྲེལ་བསྟོད་འགྲེལ།
མཚན་ཡང་དག་པ་ཡིན་ཏེ་ཚུལ་དེས་མཐའ་ཐམས་ཅད་ལས་གྲོལ་བར་འགྱུར་བའི་ཕྱིར། །
ཡང་ན་རྣལ་འབྱོར་པས་དཔྱད་པ་རྫོགས་ཚུལ་ལ་སྦྱར་ན་ཡང་ལེགས་ཏེ། གཞན་ཡང་སྣང་
བས་ཡོད་མཐའ་སེལ་བ་དང་ཞེས་སོགས་དང་གནད་གཅིག་གོ །རྟེན་འབྱུང་གི་རྒྱུ་མཚན་
གྱིས་མཐར་ལྟ་ལ་མི་བརྟེན་པར་གསུངས་པའི་མདོ་ནི། གླང་པོའི་རྩལ་གྱི་མདོ་ལས། མཁས་
པས་རྟེན་འབྱུང་ཆོས་རྣམས་རྟོགས་བགྱིས་ཏེ། །མཐར་ལྟ་བ་ལ་ཡོངས་སུ་བརྟེན་མི་བྱེད།
སོགས་དང་། རྟོག་པས་བཏགས་ཙམ་དུ་གསུངས་པའི་མངོན། ཉེ་བར་འཁོར་གྱིས་ཞུས་
པ་ལས། སྣ་ཚོགས་ཡིད་དགའ་མེ་ཏོག་ཁ་བྱེ་ཞིང་། །གསེར་གྱི་ཁང་མཆོག་འབར་བ་
ཡིད་འོང་བ། འདི་ན་དེ་ལ་བྱེད་པོ་འགའ་མེད་དེ། །དེ་དག་རྟོག་པའི་དབང་གིས་བཞག་
པ་ཡིན། སོགས་དང་། མིང་ཙམ་ལ་བྱ་བྱེད་རུང་བའི་མདོ་ནི། ཡབ་སྲས་མཇལ་བ་ལས། །
དྲི་ཟའི་གྲོང་ཁྱེར་ཇི་ལྟར་སྣང་གྱུར་ཀྱང་། གྲོང་ཁྱེར་དེ་ནི་ཕྱོགས་བཅུ་ཀུན་ན་མེད། གཞན་
དུ་གྲོང་ཁྱེར་དེ་དག་མིང་ཙམ་དུ། །དེ་བཞིན་བདེ་བར་གཤེགས་པས་འགྲོ་འདི་གཟིགས།
ཞེས་དང་། བརྒྱད་སྟོང་པ་ལས། བཅོམ་ལྡན་འདས་གང་བདག་གིས་དངོས་པོ་མ་འཚལ་
མ་དམིགས་ཡང་དག་པར་རྗེས་སུ་མ་མཐོང་ན་མིང་ཙམ་གྱིས་འདི་ལྟ་སྟེ། བྱང་ཆུབ་སེམས་
དཔའ་ཞེས་འདུ་བ་དང་འགོད་པར་བགྱིད་པ་ནི་བདག་གི་གློ་བ་ནས་སྒྱུ་མའི་དཔེའི་སྒོ་ནས་
བསྒྲུབས། ཟླ་བའི་ཞབས་ཀྱིས་ཐེག་དམན་གྱི་མདོ་ལ་བརྟེན་ནས་ཤིང་རྟའི་དཔེས་བསྒྲུབས་
པ་སོགས་ཏེ། གཞན་དུ་ཤེས་པར་བྱའོ། །རྟོག་པས་བཏགས་པ་དང་མིང་གིས་བཞག་པ་
དོན་འདྲ་ལ། གང་ཟག་དེས་ཆོས་དེ་རྟོག་པས་འཇོག་པ་ལ་ཆོས་དེ་འཇོག་བྱེད་ཀྱི་རྟོག་པ་
གང་ཟག་དེའི་རྒྱུད་ན་ཡོད་མི་དགོས་ཏེ། རྣམ་མཁྱེན་གྱི་མིང་རྒྱུད་ལྡན་གྱི་སེམས་ཅན་ཡོད་



རྟེན་འབྲེལ་བསྟོད་འགྲེལ།
ཀྱང་རྣམ་མཁྱེན་རྒྱུད་ལྡན་གྱི་སེམས་ཅན་མེད་པ་བཞིན་ནོ། །གཉིས་པ་རྗེ་རང་གི་ཐུགས་
ལ་གནད་དེ་འཁྲུངས་ནས་ངོ་མཚར་བ་ནི། འདི་ཀུན་ངོ་བོས་སྟོང་པ་དང་སོགས་ཚིགས་
བཅད་གཅིག་བྱུང་། དོན་ནི། ཆོས་འདི་ཀུན་ངོ་བོས་སྟོང་པའི་ངེས་ཤེས་དང་། རྒྱུ་འདི་
ལས་འབྲས་བུ་འདི་འབྱུང་བའི་ངེས་ཤེས་གཉིས་པོ་ཕན་ཚུན་གེགས་མི་བྱེད་པར་མ་ཟད་གྲོགས་
བྱེད་པ་འདི་ལས་ལྷག་པའི་ངོ་མཚར་དུ་གྱུར་པ་དང་། འདི་ལས་ལྷག་པའི་རྨད་དུ་བྱུང་བ་
གང་ཞིག་ཡོད་དེ། ཁྱོད་འབའ་ཞིག་མ་གཏོགས་པ་མུ་སྟེགས་བྱེད་སོགས་ལ་ཆ་ཙམ་ཡང་
མངོན་དུ་མ་གྱུར་པའི་ཕྱིར་ཞེས་པའོ། །ངེས་ཤེས་གཅིག་གི་སྟོབས་ཀྱིས་གཅིག་ཤོས་ཤུགས་
ཞན་དུ་མི་འགྲོ་བར་མ་ཟད་གཅིག་གྲོགས་སུ་གཅིག་འགྲོ་བའི་དཔྱད་པ་རྫོགས་པ་དེ་འདྲ་དཀའ་
བའི་རྒྱུ་མཚན་གྱིས་ལྟ་བ་རྙེད་པ་དཀའ་བར་གསུངས་ཀྱི་སྟོང་རྐྱང་ཙམ་ཞིག་ནི་དེ་ཙམ་མི་
དཀའ་བར་ལྷག་མཐོང་ཆེ་ཆུང་དང་། འཇམ་པའི་དབྱངས་ཀྱིས་རྗེ་རིན་པོ་ཆེ་ལ་ཞལ་གདམས་
བསྩལ་པ་སོགས་ཀྱིས་ཤེས་སོ། །རྟེན་འབྲེལ་རང་བཞིན་མེད་པའི་རྒྱུ་མཚན་དུ་འགྲོ་ཚུལ་
གྲགས་ཆེ་ལ། རང་བཞིན་མེད་པ་རྟེན་འབྲེལ་གྱི་རྒྱུ་མཚན་དུ་འགྲོ་བ་ནི། དཔེར་ན་ཁ་
ནང་བུ་རམ་གོང་བུའི་སྟེང་དུ་བུ་རོ་ད་ལྟ་བ་ལས་བུར་གཟུགས་ད་ལྟ་བ་ངེས་ཐུབ་པ་ཕྱི་ནང་
གཉིས་ཀས་འདོད་ཀྱང་། ཕྱི་རོལ་པས་དེ་བུར་གཟུགས་ད་ལྟ་བ་ཡོད་པར་སྒྲུབ་པའི་རང་
བཞིན་གྱི་རྟགས་ཡང་དག་དང་། དཔལ་ཆོས་ཀྱི་གྲགས་པས་རྒྱུ་ཆོས་རྗེས་དཔག་ཏུ་འདོད་
པོ་དང་འདྲ་ཞེས་མཁས་པ་དག་གིས་གསུངས་ཏེ་དཔྱད་པར་བྱའོ། །འདིར་བདེན་པ་གཉིས་
ཕན་ཚུན་གཅིག་ལ་གཅིག་གི་རྒྱུ་མཚན་དུ་འགྲོ་ཚུལ་ཤེས་ནས་གཅིག་གྲོགས་སུ་གཅིག་འགྲོ་
བ་བྱུང་ན་ངེས་པ་གཉིས་པོ་ཡང་ཕན་ཚུན་ཐབས་བྱུང་གི་ཚུལ་དུ་འགྲོ་སྟེ། སྟོང་པས་སྣང་



རྟེན་འབྲེལ་བསྟོད་འགྲེལ།
བ་ལ་ངེས་པ་དྲངས་པས། ལམ་ལ་རིམ་གྱིས་བསླབ་པས་ངན་འགྲོར་མི་ལྟུང་ཞིང་ཞི་མཐའ་
ལ་མི་གནས་པར་གཟུགས་སྐུ་གཉིས་འགྲུབ། སྣང་བས་སྟོང་པ་ལ་ངེས་པ་དྲངས་པས་སྲིད་
མཐའ་ལ་མི་གནས་པོར་ཆོས་སྐུ་འགྲུབ་པ་དང་། རྟེན་འབྱུང་གི་ངེས་པས་བློས་བཞག་ཙམ་
དང༌། དེ་ལས་ལྟ་བའི་ངེས་པ་འདྲེན་ལ། དེ་ནས་སྦྱིན་པ་གཏོང་བར་འགྱུར་ཞིང་སྙིང་རྗེ་
བརྟེན་པར་བྱེད། ཞེས་སོགས་ཀྱི་ཡོན་ཏན་རྣམས་འདྲེན་པ་དང་། བདེན་གཉིས་ལས་ཉམས་
ན་བདེ་འགྲོ་ཙམ་ཡང་འཐོབ་དཀའ་བ་དང་། བདེན་གཉིས་ཟུང་འཇུག་གིས་ཡིད་དྲངས་
ནས་མཁས་པ་རྣམས་ཀྱིས་ངོ་མཚར་བའི་བསྔགས་པ་བརྗོད་ཚུལ་སོགས་སྤྲོ་དགོས་ཀྱང་མང་
བས་འཇིགས་སོ། །གསུམ་པ་དེ་ལ་བརྟེན་ནས་བསྟོད་པ་མཛད་ཚུལ་ནི། ཚུལ་འདིས་ཁྱོད་
ལ་བསྟོད་ན་ནི། །ཞེས་པའི་ཚིག་རྐང་གཉིས་བྱུང་། དེས་ན་སྟོང་པ་རྟེན་འབྱུང་དུ་གསུངས་
པའི་ཚུལ་འདིས་ཁྱོད་ལ་བསྟོད་ན་བསྟོད་པ་དེ་ནི་བསྟོད་པའི་སྒོ་བླ་ན་མེད་པར་འགྱུར་གྱི་གཞན་
དུ་བསྟོད་པ་ཐུན་མོང་མ་ཡིན་པར་མི་འགྱུར་ཞེས་པའམ་ཡོན་ཏན་གཞན་ལ་བསྟོད་པས་དེ་ ་
ལྟར་མིན་ཞེས་པའོ། །གསུམ་པོ་ཐུབ་པའི་དགོངས་པ་གཞན་དུ་སྨྲ་བ་རྣམས་བཞད་གད་
ཀྱི་གནས་སུ་བསྟན་པ་ལ། རྟེན་འབྱུང་ཁས་བླངས་ནས་སྟོང་ཉིད་མི་བཟོད་པ་ངོ་མཚར་
བའི་གནས་སུ་བསྟན་པ། དེ་ཉིད་ཐར་པར་བགྲོད་དཀའ་བ་བསྟན་པ། ཁས་བླངས་ལ་འགལ་
འདུ་བསྟན་པ་གསུམ། དང་པོ་ནི། རྨོངས་པས་བྲན་དུ་བཟུང་བ་ཡིས། །སོགས་ཚིགས་
བཅད་གཉིས་བྱུང་། དོན་ནི། སྐྱབས་དང་སྐྱབས་མ་ཡིན་པའི་ཁྱད་པར་སོགས་བླང་དོར་
མཐའ་དག་ལ་རྨོངས་པའི་མ་རིག་པས་བྲན་དུ་བཟུང་བ་ལྟར་དེའི་དབང་དུ་སོང་བ་ཡིས་སྐྱེ་ .
བོ་གང་ཞིག་སྟོན་པ་ཚད་མ་ཁྱོད་དང་ཞེ་འགྲས་པ་སྟེ་དགྲ་ལྟར་འཛིན་པའི་གྲངས་ཅན་དང་



རྟེན་འབྲེལ་བསྟོད་འགྲེལ།
བྱེ་བྲག་པ་སོགས་མུ་སྟེགས་ཅན་དེ་དག་གིས་ཆོས་ཐམས་ཅད་རང་བཞིན་གྱིས་མེད་པར་
སྟོན་པའི་སྒྲ་མི་བཟོད་པ་ལ་ངོ་མཚར་རྒྱུ་ཅི་ཞིག་ཡོད་དེ་མེད་པར་ཐལ། དེ་ནི་རང་གི་གྲུབ་
པའི་མཐའི་ཚུལ་ལུགས་དང་ཚིག་དེའི་ཐད་ནས་རང་ཚིག་འགལ་བ་མེད་པའི་ཕྱིར། བཅོམ་ ་
ལྡན་འདས་ཁྱོད་ཀྱི་གསུང་གི་གཅེས་པའི་མཛོད་ལྟ་བུའི་བརྟེན་ནས་འབྱུང་བ་ཁས་བླངས་ནས་
རང་བཞིན་སྟོང་པ་ཉིད་ཀྱི་གཏམ་སེངྒེ་ང་རོ་མོ་བཟོད་པའི་རང་སྡེ་འོག་མ་འདི་དག་ལ་ཁོ་
བོ་ཤིན་ཏུ་ངོ་མཚར་བར་གྱུར། ཅེས་པ་སྟེ། རིགས་པ་དྲུག་ཅུ་པ་ལས། གལ་ཏེ་ཡོད་ ་
པར་སྨྲ་བ་རྣམས། དངོས་མཆོག་བཟུང་ནས་གནས་པ་ནི། ལམ་དེ་ཉིད་ལ་གནས་པ་སྟེ།
དེ་ལ་ཡ་མཚན་ཆུང་ངུའང་མེད། །སངས་རྒྱས་ལམ་ལ་བརྟེན་ནས་ནི། །ཀུན་ལ་མི་རྟག་
སྨྲ་བ་རྣམས། །རྩོད་པའི་དངོས་རྣམས་མཆོག་བཟུང་ན། །གནས་པ་གང་ཡིན་དེ་རྨད་དོ།
ཞེས་སོ། །དངོས་མཆོག་ཅེས་པ་ནི་བདེན་གྲུབ་ཀྱི་མིང་ཡིན་ལ། ལམ་དེ་ཉིད་ནི་རང་གི་
གྲུབ་མཐའ་དང་རྩོད་པའི་དངོས་རྣམས་ཞེས་པ་ནི་སྟོང་ཉིད་ལ་རྩོད་པའི་ཕྱིར་བདེན་གྲུབ་ཁས་
ལེན་པའོ། །འདིར་དབུ་སེམས་གཉིས་ཀྱིས་དངོས་པོ་བདེན་པར་ཡོད་མེད་རྩོད་ཚུལ་དང་།
ཁྱད་པར་སེམས་ཙམ་པས་ཤེས་པ་བདེན་གྲུབ་ཀྱི་རྒྱུ་མཚན་དུ་རང་རིག་ཁས་བླངས་ཚུལ།
ཐལ་འགྱུར་བས་ཀུན་གཞི་དང་རང་རིག་བདེན་གྲུབ་བཀག་ནས་ཕྱི་དོན་བཞེད་ཚུལ་། དེ་
དག་དང་མི་སྡུག་ཟད་པར་སྒོམ་པ་སོགས་ཀྱི་ལག་རྗེས་མི་འགལ་ཚུལ་སོགས་སྤྲོ་བར་འོས་
ཀྱང་མང་བས་འཇིགས་ཏེ་གཞན་དུ་ཤེས་པར་བྱའོ། །གཉིས་པ་དེ་ཉིད་ཐར་པར་བགྲོད་
དཀའ་བར་བསྟན་པ་ནི། རང་བཞིན་མེད་ལ་བཀྲི་བའི་སྒོ། །ཞེས་སོགས་ཚིགས་བཅད་
གཉིས་བྱུང་། རང་བཞིན་མེད་པ་ལ་བཀྲི་བའི་ཆེད་དུ་ཆོས་ཚུལ་མཐའ་ཡས་པ་གསུངས



46
རྟེན་འབྲེལ་བསྟོད་འགྲེལ།
པའི་ནང་ནས་ཚུལ་དེར་འཇུག་པའི་སྒོ་དམ་པ་མཐའ་གཉིས་གཅིག་ཆར་སེལ་བའི་རིགས་
པའི་རྒྱལ་པོ་རྟེན་འབྱུང་ཞེས་པའི་དོན་མ་རྟོགས་པར་མིང་ཙམ་ཐོས་པ་ལ་བརྟེན་ནས་དེ་ཉིད་
ཀྱི་སྒོ་ནས་རང་བཞིན་དུ་གྲུབ་པར་འཛིན་ན་ད་ཀོ་སྟེ་ད་ནི་འདི་འདྲའི་སྐྱེ་བོ་འདི་དུས་གསུམ་
གྱི་འཕགས་མཆོག་རྣམས་ཀྱིས་མཐར་ཐུག་གི་སར་ལེགས་པར་བགྲོད་པའི་འཇུག་ངོགས་
ཟླ་དང་བྲལ་བར་གྱུར་ལ། ལམ་བཟང་གང་ཞིག་རྙེད་ན་ཁྱོད་འཛིན་རྟེན་དུ་བྱོན་པ་དོན་ཡོད་
པར་སོང་ནས་ཁྱོད་དགྱེས་པར་འགྱུར་བའི་ལམ་བཟང་སྟོང་ཉིད་ཀྱི་ལྟ་བ་དེར་ཐབས་གང་
གིས་ནི་བཀྲི་བར་བྱ། དཔེར་ན་སྨན་དུག་ཏུ་གྱུར་བ་བཞིན་ནོ་ཞེས་པའོ། །འཇུག་ངོགས་
ཟླ་དང་བྲལ་ཚུལ་ནི། གཞི་ལམ་འབྲས་བུ་གསུམ་ཀའི་སྐབས་སུ་རྟག་ཆད་དང་། སྲིད་
ཞིའི་མཐའ་སྤངས་པ་དང༌། ཞི་སྒོ་གཉིས་པ་མེད་པ་དང་། དེ་མ་རྟོགས་པར་སྦྱོར་ལམ་
ཙམ་དུ་ཡང་མི་བགྲོད་པ་སོགས་ལུང་རིགས་ཤིན་ཏུ་མང་སྟེ་གཞན་དུ་ཤེས་པར་བྱའོ། །གྲུབ་
མཐའ་འོག་མ་དག་གིས་རྟེན་འབྱུང་གི་དོན་རང་བཞིན་གྱིས་གྲུབ་པའི་དོན་དུ་འཛིན་པ་ནི་
རང་བཞིན་གྱིས་མེད་པ་དང་མེད་པའི་ཁྱད་པར་འབྱེད་མ་ཤེས་པས་ཡིན་ཏེ། ཡོད་མེད་
ཙམ་དང་རང་བཞིན་ཀྱིས་ཡོད་མེད་ཀྱི་ཁྱད་པར་འབྱེད་པ་གལ་ཆེ་བར་ལྷག་མཐོང་ཆེ་ཆུང་
དང་རྩ་ཤེས་ཊིཀ་ཆེན་སོགས་སུ་ཡང་ཡང་གསུངས་པ་ལྟར་དེ་དག་ལེགས་པར་ཤེས་ན་དཔལ་
ལྡན་ཐལ་འགྱུར་པའི་བཞེད་ཚུལ་ལ་བཅོས་མིན་གྱི་དད་པ་སྐྱེ་བར་འགྱུར་སྙམ་མོ། ཚུལ་
དེ་གྲུབ་མཐའ་འོག་མ་དག་ལ་ཡང་འདྲ་བར་སྣང་སྟེ་བུམ་འཛིན་རྟོག་པ་ལ་བུམ་པར་སྣང་
བ་རང་མཚན་གྱིས་གྲུབ་པ་ཁེགས་ན་བུམ་པར་རང་མཚན་གྱིས་གྲུབ་པ་འཇོག་མི་ཤེས་པ་
དང་། བུམ་པ་རང་མཚན་གྱིས་ཡོད་པར་བསྒྲུབ་ན་བུམ་པར་སྣང་བ་ཡང་བློ་ངོར་རང་མཚན་



47
རྟེན་འབྲེལ་བསྟོད་འགྲེལ།
དུ་འགྱུར་པའི་བོད་སྔ་མ་དག་གིས་སེམས་ཙམ་ལུགས་ཀྱི་བདེན་གཉིས་ཀྱང་འཇོག་མི་ཤེས་
པར་རྣམ་འགྲེལ་ཊིཀ་ཆེན་ལས་གསུངས་སོ། །དེ་ཕྱིར་རྒྱལ་ཚབ་ཐམས་ཅད་མཁྱེན་པའི་
ཐར་ལམ་གསལ་བྱེད་ལས། དོན་དམ་བདེན་པས་ཀུན་རྫོབ་འགོག་བྱེད་ཅིང་། །ཀུན་རྫོབ་
སྨྲས་ཚེ་དོན་དམ་ཉམས་འགྱུར་པ། །རྟག་ཆད་མཐར་ལྟའི་གཞན་དབང་གྱུར་པ་ཡིས། །བློ་
དམན་རིགས་པའི་སྣང་བ་རྒྱས་ཕྱིར་བཤད། །ཅེས་གསུངས་སོ། །གསུམ་པ་ཁས་བླངས་
ལ་འགལ་འདུ་བསྟན་པ་ལ། འགལ་བ་བསྟན་པ་དངོས་དང་། དེས་ན་ཆོས་རྣམས་སྒྱུ་མ་
ལྟ་བུར་གསུངས་ཚུལ་ལོ། །དང་པོ་ནི། རང་བཞིན་བཅོས་མིན་ལྟོས་མེད་དང་། །ཞེས་
སོགས་ཚིགས་བཅད་གཅིག་བྱུང་། དོན་ནི། རང་བཞིན་གྱིས་གྲུབ་པར་འཛིན་ན་རང་
བཞིན་ནི་རྒྱུ་རྐྱེན་ཐམས་ཅད་ཀྱིས་བཅོས་པ་མིན་པ་དང་། གཞན་ལ་ལྟོས་པ་མེད་པ་ཡིན་
ན་དེ་དང་། རྟེན་འབྱུང་ཆ་ཤས་ལ་ལྟོས་པ་དང་རྒྱུ་རྐྱེན་གྱིས་བཅོས་པ་གཉིས་པོ་དེ་ཇི་ལྟ་
བུར་ན་མྱུ་གུ་ལྟ་བུའི་ཆོས་ཅན་གྱི་གཞི་གཅིག་ལ་མི་འགལ་བར་གཞི་མཐུན་དུ་འདུ་བ་ཉིད་
དུ་འགྱུར་ཞེས་པའོ། །འདི་ནི་བཅོས་མ་བཅོས་དང་ལྟོས་མེད་དང་ལྟོས་གྲུབ་དངོས་འགལ་
དུ་གྲུབ་པའི་ཚུལ་གྱིས་བསྒྲུབ་པ་ཡིན་ཀྱང་། རང་བཞིན་ཡིན་ན་བཅོས་མིན་ཡིན་དགོས་
ཞེས་པ་མིན་ཏེ། རང་བཞིན་ལ་ཀུན་རྫོབ་པའི་རང་བཞིན་དང་། དོན་དམ་པའི་རང་བཞིན་
གཉིས་བཤད་པས་ཕྱི་མ་ཆོས་རྣམས་ཀྱི་རང་བཞིན་དུ་འདོད་དགོས་པའི་ཕྱིར་རོ། །འོ་ན་
རང་བཞིན་དག་ནི་བཅོས་མིན་དང་། གཞན་ལ་ལྟོས་པ་མེད་པ་ཡིན་ཞེས་པའི་དོན་གང་
ཡིན་ཞེ་ན། ཆོས་དེའི་རང་བཞིན་དུ་གྲུབ་ན་རང་བཞིན་དེར་འཇོག་བྱེད་བཅོས་མ་ཡིན་པ་
དང་རྒྱུ་རྐྱེན་ལ་ལྟོས་པ་མེད་པར་གྲུབ་པ་དགོས་པའི་དོན་ཡིན་ཏེ། ལམ་རིམ་ཆེན་མོ་ལས།



48
རྟེན་འབྲེལ་བསྟོད་འགྲེལ།
འདི་ནི་ཆོས་རྣམས་ཀྱི་ཆོས་ཉིད་ཅེས་གསུངས་པ་དེ་ལ་རང་བཞིན་ཞེས་བཞག་པ་ཡིན་ཏེ་
བཅོས་མ་མ་ཡིན་པ་དང་གཞན་ལ་རག་ལས་པ་མིན་པའོ། །ཞེས་དང་། སྟོང་ཐུན་ལས་
ཀྱང་དེ་ལྟར་གསུངས་སོ། །འདིས་བཅོས་མ་མ་ཡིན་པ་ནི་རྒྱུ་རྐྱེན་གྱིས་མ་བཅོས་པའི་དོན་
ཡིན་ལ་གཞན་ལ་མི་ལྟོས་པ་ནི་དཔེར་ན་ཐག་པ་འདོམ་གང་བ་དེ་མཐོ་གང་བ་ལ་ལྟོས་ནས་
རིང་པོར་བཞག་ཀྱང་། འདོམ་གསུམ་པ་ལ་ལྟོས་ན་ཐུང་ངུར་འགྱུར་བ་ལྟར་ལྟོས་ས་གཅིག་
ལ་ལྟོས་ནས་རང་བཞིན་དུ་བཞག་ཀྱང་དོན་ལ་རང་བཞིན་མ་ཡིན་པ་དེ་འདྲ་མ་ཡིན་པར་
མཐའ་གཅིག་ཏུ་རང་བཞིན་ཡིན་དགོས་པའི་དོན་ནོ། །ཆོས་ཉིད་དོན་དམ་པའི་ཚད་མས་
འཇོག་པ་དང་། ཆོས་ཉིད་ཡོད་པ་ཀུན་རྫོབ་པའི་ཚད་མས་འཇོག་པ། ཆོས་ཅན་དང་ཆོས་
ཉིད་གཉིས་ཕན་ཚུན་ལྟོས་གྲུབ་ཡིན་ཀྱང་དེས་ཆོས་ཉིད་རང་བཞིན་མ་ཡིན་པའི་སྐྱོན་དུ་མི་
འགྱུར་བ་སོགས་ཤེས་དགོས་སོ། །རྩ་ཤེས་ལུང་འདི་ལ་བརྟེན་ནས་སྔོན་གྱི་བོད་ཁ་ཅིག་རང་
བཞིན་ཁྱད་པར་གསུམ་ལྡན་ཞེས་པ་དགག་བྱར་བློས་བཅོས་ནས་བཞག་པས་དགག་བྱ་ཁྱབ་
ཆུང་བ་ཟེར་ལ་དགག་བྱའི་རང་བཞིན་དང་ཆོས་ཉིད་རང་བཞིན་གཉིས་ཀ་ལ་སྦྱར་ནས་
གསུངས་པ་ཡང་ཡོད་དོ། །གཉིས་པ་ཆོས་རྣམས་སྒྱུ་མ་ལྟ་བུར་གསུངས་ཚུལ་ལ་དངོས་
དང་། དོན་དེ་ཐར་འདོད་ལ་མི་བསླུ་བའི་ཚུལ་གཉིས། དང་པོ་ནི། དེ་ཕྱིར་བརྟེན་ནས་་
ཞེས་སོགས་ཚིགས་བཅད་གཅིག་བྱུང་། དོན་ནི། གཞིའི་གནས་ཚུལ་དང་ལམ་གྱི་བགྲོད་
ཚུལ་གང་ལ་ཡང་སྟོང་པ་དང་རྟེན་འབྱུང་ཡ་བྲལ་མི་རུང་བར་མ་ཟད། དོན་གཅིག་ཏུ་འཆར་
བ་དེའི་ཕྱིར་ན་བརྟེན་ནས་འབྱུང་བའི་ཆོས་གང་ཡིན་པ་དེ་དག་ངོ་བོས་གྲུབ་པའི་རང་བཞིན་
གྱིས་ནི་གདོད་མ་ནས་ཏེ་དང་པོ་ཉིད་ནས་རྣམ་པར་དབེན་སྟེ་སྟོང་ཡང་། བརྟེན་ནས་འབྱུང་



རྟེན་འབྲེལ་བསྟོད་འགྲེལ།
49
བ་དེར་སྣང་བའམ་དེར་རང་བཞིན་གྱིས་གྲུབ་པར་སྣང་བ་བསྙོན་མེད་དུ་འཆར་ན་རྟེན་འབྱུང་།
གི་ཆོས་འདི་ཀུན་བཅོམ་ལྡན་འདས་ཀྱིས་སྒྱུ་མ་ལྟ་བུར་གསུངས་སོ། །གསུངས་པའི་ཚུལ་
ནི། ཏེང་ངེ་འཛིན་རྒྱལ་པོ་ལས། སྒྱུ་མ་ཆུ་བུར་སྨིག་སྒྱུ་གློག་འདྲ་ཞིང་། ཆོས་རྣམས་
ཐམས་ཅད་ཆུ་ཡི་ཟླ་བ་བཞིན། ཤི་ནས་འཇིག་རྟེན་ཕ་རོལ་འགྲོ་བ་ཡི། །སེམས་ཅན་ཤེས་
ལས་སྐྱེས་པ་མི་དམིགས་ཀྱང་། །ལས་རྣམས་བྱས་པ་མེད་པར་མི་འགྱུར་ཏེ། །ད་ཀར་
ནག་ཇི་བཞིན་བྲས་བུ་སྨིན་པར་བྱེད། །ཅེས་དང་། ལྗོན་པས་ཞུས་པའི་མདོ་ལས། མེ་
ལོང་ཤིན་ཏུ་ཡོངས་དག་ལ། །ཇི་ལྟར་རང་བཞིན་མེད་པ་ཡི། །གཟུགས་བརྙན་སྣང་བ་
དེ་བཞིན་དུ། །ལྗོན་པ་ཆོས་རྣམས་ཤེས་པར་གྱིས། །ཞེས་སོགས་ཤིན་ཏུ་མང་ངོ༌། །དེ་
ཡང་རང་བཞིན་གྱིས་མེད་པ་དང་རྒྱུ་འབྲས་ཀྱི་བྱ་བྱེད་གཉིས་གཞི་གཅིག་གི་སྟེང་དུ་མི་འགལ་
བར་སྒྱུ་མ་བཞིན་དུ་འཆར་བ་འདི་ཤིན་ཏུ་དཀའ་བའི་དབང་གི་སྔོན་ཆད་བོད་འདིར་སྟོང་
པའི་ངེས་པས་སྤྱོད་ཕྱོགས་ལ་གནོད་པ་དང་། སྤྱོད་ཕྱོགས་ཀྱི་ངེས་པས་སྟོང་ཕྱོགས་ལ་གནོད་
པ་ཤིན་ཏུ་མང་བ་བྱུང་བར་གསུངས་སོ། །གཟུགས་བརྙན་དང་སྒྱུ་མ་སོགས་རང་བཞིན་
མེད་པར་མངོན་སུམ་དུ་རྟོགས་ཀྱང་འཕགས་པར་མི་འགྱུར་ཏེ་ཉི་ཚེ་བའི་སྟོང་པ་ཡིན་པས་
སོ་ཞེས་བོད་ཁ་ཅིག་འདོད་ལ། འོན་ཀྱང་བརྡ་བྱང་གི་སྐྱེ་བོས་གཟུགས་བརྙན་བྱད་བཞིན་
དུ་བདེན་པར་མི་འཛིན་ཀྱང་། གཟུགས་བརྙན་རང་གི་ངོ་བོས་ཡོད་པར་འཛིན་པ་དང་།
གཟུགས་བརྙན་བདེན་པར་འཛིན་པ་ནི་མྱོང་བས་གྲུབ་ལ། མཐུན་དཔེར་བྱེད་ལུགས་ནི་
གཟུགས་བརྙན་ལ་སོགས་པ་ནི་བྱད་བཞིན་སོགས་གང་དུ་སྣང་བ་དེའི་ངོ་བོས་སྟོང་པས། གང་
དུ་སྣང་བ་དེའི་རང་བཞིན་མེད་པ་ནི་ཕྱི་རྒོལ་གྱི་མངོན་སུམ་གྱིས་གྲུབ་པས་དེ་ཉིད་དཔེར་བྱེད་



50
རྟེན་འབྲེལ་བསྟོད་འགྲེལ།
པ་ཡིན་ལ། གཟུགས་བརྙན་སོགས་གང་དུ་སྣང་བ་དེའི་རང་བཞིན་གྱིས་སྟོང་པ་ནི་གཟུགས་
བརྙན་སོགས་ཀྱི་ཆོས་ཉིད་ཕྲ་མོ་མ་ཡིན་ཀྱང་ས་སྨྱུག་སོགས་གང་དུ་སྣང་བ་དེའི་རང་བཞིན་
གྱིས་སྟོང་པ་ནི་ཆོས་ཉིད་ཡིན་པས་དེ་ཉིད་མྱུ་གུ་ལ་སོགས་པའི་སྟེང་དུ་གྲུབ་ན། མྱུ་གུ་སོགས་
ཀྱི་རང་བཞིན་མེད་པ་རྟོགས་པ་ཡིན་ཞེས་པ་འདི་རྗེ་རྒྱལ་བ་གཉིས་པའི་ལེགས་པར་བཤད་
པའོ། །དེས་ན་ཟླ་བའི་ཞབས་ཀྱིས། མཐོང་བ་རྫུན་པའང་རྣམ་པ་གཉིས་འདོད་དེ། དབང་
པོ་གསལ་དང་དབང་པོ་སྐྱོན་ལྡན་ནོ། །ཞེས་སོགས་ཀྱི་སྐབས་སུ་ཀུན་རྫོབ་ལ་འཇིག་རྟེན་
རང་འགའ་བའི་ཤེས་པ་སོ་སོ་ལ་ལྟོས་ཏེ་ཡང་ལོག་གཉིས་ཕྱེ་བའི་གནད་ཀྱང་ཤེས་པར་བྱའོ།
སྒྱུ་མའི་སྣང་ཞེན་འཆར་ཚུལ་ལ་ཡང་སྣང་ཞེན་གཉིས་ཀ་ཡོད་པ་དང་། སྣང་བ་ཡོད་ཀྱང་
ཞེན་པ་མེད་པ་དང་། སྣང་ཞེན་གང་ཡང་མེད་པ་གསུམ་ཡོད་པས་དེ་གསུམ་གྱིས་མཚོན་
པའི་གང་ཟག་ཀྱང་གསུམ་ཡོད་པར་རྣམ་བཤད་སྙིང་པོ་རྒྱན་ལས་གསུངས་ལ། འདི་འདྲ་
ལ་འཁྲུལ་ནས་སངས་རྒྱས་ལ་ཀུན་རྫོབ་ཀྱི་སྣང་བ་མི་འཆར་བར་བོད་ཁ་ཅིག་གིས་བཤད་
དོ། །འདིར་དབུས་མཐའ་ལས། སྒྱུ་མའི་རྣམ་པ་ཅི་འདྲ་བ། །དེ་བཞིན་གཉིས་སུ་ཐུབ་
པས་གསུངས། །ཞེས་དང་། དགོངས་འགྲེལ་ལས། སྒྱུ་མ་བྱས་པ་ཇི་ལྟ་བ་དེ་ལྟ་བུར་ནི་
སྐྱེ་བ་ངོ་བོ་ཉིད་མེད་པ་བལྟ་བར་བྱའོ། །ཞེས་པའི་དོན་སེམས་པས་སྒྱུ་མ་དཔེར་བྱེད་ལུགས་
ཐལ་རང་དང་མི་འདྲ་ཚུལ་སོགས་ཤེས་དགོས་སོ། །གཉིས་པ་དེ་ལྟར་གསུངས་པ་ཐར་འདོད་
ལ་མི་བསླུ་བ་ནི། ཁྱོད་ཀྱིས་ཇི་ལྟར་ཞེས་སོགས་ཚིགས་བཅད་གཉིས་བྱུང་། དོན་ནི། བཅོམ་
ལྡན་འདས་ཁྱོད་ཀྱིས་བདེན་པ་གཉིས་ཀྱི་རྣམ་བཞག་ཇི་ལྟར་བསྟན་པ་ལ། རང་གཞན་གྱི་
རྒོལ་བ་འགའ་སྟེ་སུས་ཀྱང་ཆོས་མཐུན་དུ་གླགས་མི་རྙེད་པར་གསུངས་པ་ཡང་། རྟེན་འབྱུང་



རྟེན་འབྲེལ་བསྟོད་འགྲེལ།
གི་ཆོས་གསུངས་པ་ལ་གླགས་མི་རྙེད་པ་འདི་ཉིད་ཀྱིས་ནི་ལེགས་པར་ཁུམས་པ་སྟེ་ཤེས་སོ།
རྟེན་འབྱུང་གི་ཚུལ་གླགས་མི་རྙེད་པའི་རྒྱུ་མཚན་ཅིའི་སླད་དུ་ཞེ་ན། སྟོང་པ་རྟེན་འབྱུང་
གི་དོན་འདི་བཤད་པས་མཐོང་བ་མངོན་གྱུར་དང༌། མ་མཐོང་བ་ལྐོག་གྱུར་དང་། ཤིན་
ཏུ་ལྐོག་གྱུར་གྱི་དངོས་པོ་རྣམས་ལ་རང་བཞིན་སྒྲོ་འདོགས་པ་དང་། བྱ་བྱེད་གཏན་མེད་
པའི་སྐུར་འདེབས་ཀྱི་གོ་སྐབས་རིང་དུ་སྤངས་པའི་ཕྱིར་རོ། །ཡང་ན་སྤངས་པ་དང་། རྟོགས་
པ་དང་། ངེས་པར་འབྱུང་བ་དང་། བར་དུ་གཅོད་པའི་བཞི་ཇི་ལྟར་བསྟན་པ་ལ་རྒོལ་བས་
ཆོས་མཐུན་གྱི་གླགས་མི་རྙེད་ཅེས་ཀྱང་སྦྱར་རུང་སྟེ་དེས་བཀའ་ཐམས་ཅད་ཀྱི་དོན་བསྡུས་
པས་སོ། །སྒྲོ་སྐུར་གྱི་གོ་སྐབས་སྤངས་ཚུལ་ཡང་མདོ་དང་མངོན་པ་ལས་རྟེན་འབྲེལ་བཅུ་
གཉིས་དང་ཕུང་ཁམས་སྐྱེ་མཆེད་བདེན་བཞིའམ་ལས་ཉོན་དང་ས་ལམ་དང་ཁམས་གསུམ་
སྙོམས་འཇུག་དགུ་སོགས་གསུངས་པ་ནི། རྟེན་འབྱུང་གི་ཚུལ་དང་། དེ་རྣམས་ཀྱི་སྣང་
ཚུལ་དང་གནས་ཚུལ་མི་མཐུན་པར་གང་གསུངས་དོན་དམ་གྱི་ཚུལ་སྡུད་པ་ཡིན་ཏེ། རིགས་
པ་དྲུག་ཅུ་པ་ལས། ཉེས་པ་ཐམས་ཅད་འབྱུང་བའི་གནས། །མེད་པ་རྣམ་པར་བཟློག་ཟིན་
གྱི། །ཞེས་པའི་འགྲེལ་པ་ལས། སེམས་ཅན་ཐམས་ཅད་ཀྱི་སྤྱིའི་ལས་ཀྱིས་བསྐྱེད་པ་སྣོད་
ཀྱི་འཇིག་རྟེན་སྣ་ཚོགས་རྣམ་པར་བཞག་པས་ན། མེད་པར་ལྟ་བ་དེ་ཆོས་མངོན་པ་ལ་རྣམ་
པར་བཟློག་གོ་ཞེས་དང་། རིགས་པ་གང་གིས་ཡོད་པ་ཡང་། །བཟློག་པར་བྱ་བ་མཉན་
པར་གྱིས། །ཞེས་དང་། འགྲེལ་པ་ལས། ད་ལྟར་བྱིས་པ་རང་དགའ་དག་ལ་སྣང་ཚུལ་
འདི་བདེན་ནས་དངོས་པོ་འདི་དག་གནས་པར་གྱུར་ན་བྱིས་པ་འདི་དག་འཁོར་བའི་དངོས་
པོ་སྤངས་ནས་དེ་མེད་པའི་རྣམ་པར་ཐར་པ་མྱང་འདས་ཐོབ་ཟིན་པར་ཅིའི་ཕྱིར་མི་འདོད་



52
རྟེན་འབྲེལ་བསྟོད་འགྲེལ།
ཅེས་སོ། །སྣང་ཚུལ་དང་གནས་ཚུལ་མི་མཐུན་པར་སྟོན་པའི་མདོ་ནི། ཏིང་ངེ་འཛིན་
རྒྱལ་པོ་ལས། མིག་དང་རྣ་བ་སྣ་ཡང་ཚད་མ་མིན། །ལྕེ་དང་ལུས་དང་ཡིད་ཀྱང་ཚད་
མ་མིན། །གལ་ཏེ་དབང་པོ་འདི་དག་ཚད་ཡིན་ན། །འཕགས་པའི་ལམ་གྱིས་སུ་ལ་ཅི་ཞིག་
བྱ། །ཞེས་དང་གཞན་ཡང་མང་ངོ༌། །གཉིས་པ་དེ་ལ་བརྟེན་ནས་བསྟན་པ་མཐའ་དག་
ཐར་འདོད་ལ་མི་བསླུ་བའི་ཚུལ་ནི། ཁྱོད་ཀྱི་སྨྲ་བ་ཞེས་སོགས་ཚིགས་བཅད་གཅིག་བྱུང་།
དོན་ནི། བཅོམ་ལྡན་འདས་ཁྱོད་ཀྱི་སྨྲ་བ་ནི་མུ་སྟེགས་བྱེད་སོགས་སུས་ཀྱང་འགྲན་དུ་མེད་
པས་ན་དཔེ་ཟླ་མེད་པར་མཐོང་བའི་གཏན་ཚིགས་སམ་རྒྱུ་མཚན་མཆོག་རྟེན་འབྱུང་གི་ལམ་
འདི་ཉིད་གདུལ་བྱ་ལ་མི་བསླུ་བ་དཔེར་བྱས་ནས་དཔེ་དེ་ཉིད་ཀྱིས་གསུང་རབ་གཞན་ཤིན་
ཏུ་ལྐོག་གྱུར་སྟོན་པ་ཡང་གདུལ་བྱ་ལ་མི་བསླུ་བའི་ཚད་མར་གྱུར་པར་ངེས་པ་ཤུགས་དྲག་
པོ་སྐྱེ་ཞེས་པའོ། །དེ་ཡང་སྦྱིན་པ་ལས་ལོངས་སྤྱོད་འབྱུང་བར་སྟོན་པའི་མདོ་ཆོས་ཅན།
རང་གི་བསྟན་བྱའི་དོན་ལ་མི་བསླུ་བ་ཡིན་ཏེ། དཔྱད་གསུམ་གྱིས་དག་པའི་ལུང་ཡིན་པའི་
ཕྱིར། དཔེར་ན་སྟོང་པ་ཉིད་སྟོན་པའི་མདོ་བཞིན་ནོ། །ཞེས་པའི་ཚུལ་གྱིས་སྒྲུབ་དགོས་
ལ། དཔྱད་པ་གསུམ་ནི། མཐོང་བ་མངོན་གྱུར་སྟོན་པའི་ཆ་ལ་མངོན་སུམ་གྱིས་མི་གནོད་
པར་གྲུབ། མ་མཐོང་བ་ལྐོག་གྱུར་སྟོན་པའི་ཆ་ལ་རྗེས་དཔག་གིས་མི་གནོད་པར་གྲུབ། ཤིན་
ཏུ་ལྐོག་གྱུར་སྟོན་པའི་ཆ་ལ་རང་ཚིག་གོང་འོག་དང་དངོས་ཤུགས་འགལ་བ་དང་ཡིད་ཆེས་
པའི་ལུང་གིས་མི་གནོད་པར་གྲུབ་པ་ལ་བྱ་སྟེ། རྣམ་འགྲེལ་ལས། མཐོང་དང་མ་མཐོང་
ངོ་བོ་ཡི། །དོན་དེ་དག་ལ་མངོན་སུམ་དང་། །རྗེས་སུ་དཔག་པ་རྣམ་གཉིས་ཀྱིས། གནོད་
མེད་འདི་མི་བསླུ་བའོ། །ཞེས་གསུངས་སོ། །འདི་ནི་ལུང་དཔྱད་པ་གསུམ་གྱིས་དག་ཚུལ་



53
རྟེན་འབྲེལ་བསྟོད་འགྲེལ། ་
ཡིན་ལ། གཞལ་བྱའི་གནས་གསུམ་ལ་སྦྱར་ན་མངོན་གྱུར་རྣམས་གནས་དང་པོའི་དཔྱད་
པ་འཇུག་པའི་ཡུལ་དང་། ལྐོག་གྱུར་རྣམས་གནས་གཉིས་པའི་དཔྱད་པ་འཇུག་པའི་ཡུལ་
ཡིན་ལ། ཚུལ་ཁྲིམས་ལས་བདེ་འགྲོ་འབྱུང་བ་ལྟ་བུ་མངོན་སུམ་དང་དངོས་སྟོབས་ཀྱི་ཡུལ་
ལས་འདས་པ་ན་གནས་དང་པོ་གཉིས་ཀྱི་དཔྱད་པ་དག་ནས་གནས་གསུམ་པར་འཕོས་པ་
ཡིན་ཏེ། སྐྱེས་བུའི་མངོན་འདོད་ཀྱི་དོན་ཡིན་པའི་ཕྱིར་དེའི་ཚེ་ལུང་གི་ཚད་མ་འཇོག་དགོས་
སོ། །དེ་ནི་རྣམ་འགྲེལ་ལས། གནས་གསུམ་པར་ནི་འཕོས་པ་ན། །ལུང་འདྲེན་པ་ནི་མཁས་
པའི་ལུགས། །ཞེས་པའི་དགོངས་པའོ། །འདྲིར་སྟོང་ཉིད་སྟོན་པའི་མདོ་མཐུན་དཔེར་
བཀོད་པ་ནི། གཙོ་བོ་དོན་ལ་མི་བསླུའི་ཕྱིར། །གཞན་ལའང་རྗེས་སུ་དཔག་པ་ཡིན། །ཞེས་
པ་ལྟར་ཡིན་ལ་གཞན་ཡང་རྟོན་པ་བཞིའི་སྒོ་ནས་དྲང་ངེས་འབྱེད་ཚུལ་སྐབས་འདིར་བཤད་
ན་འབྲེལ་ཆགས་ཀྱང་མང་བས་འཇིགས་སོ། །གཉིས་པ་དེས་ན་སྟོན་པ་སྐྱོན་མེད་དུ་བསྒྲུབ་
པ་ལ། ཕྱི་ནང་གི་སྟོན་པ་དང་བསྟན་པའི་སྐྱོན་ཡོན་དང་། ཚུལ་དེ་གཟིགས་ནས་སྟོན་པ་
ལ་གུས་པ་སྐྱེ་ཚུལ་གཉིས། དང་པོ་ནི། དོན་བཞིན་གཟིགས་ནས་ཞེས་སོགས་ཚིགས་བཅད་
གཉིས་བྱུང་། ཀུན་རྫོབ་དང་དོན་དམ་པའི་གནས་ལུགས་ཀྱི་དོན་ཇི་ལྟར་བཞིན་གཟིགས་
པ་མཐར་ཕྱིན་ནས་ལེགས་པར་གསུངས་ཚུལ་བཅུའི་སྒོ་ནས་ལེགས་པར་གསུངས་པའི་སྟོན་
ནས་ཁྱོད་ཀྱི་རྗེས་སུ་ཞུགས་ནས་དེད་དཔོན་ནཁས་པས་ནོར་བུ་བཀྲུ་བའི་དཔེ་ལྟར་རང་གི་
སེམས་སྦྱོང་བ་ལ་སློབ་པ་རྣམས་ལ་སྲིད་ཞིའི་རྒྱུད་པ་ཐམས་ཅད་རིང་དུ་སོང་སྟེ་མི་སྐྱེ་བའི་
ཆོས་ཅན་དུ་འགྱུར་པ་ཡིན་ཏེ། ཉེས་པ་ཀུན་གྱི་རྩ་བ་བདག་ཏུ་འཛིན་པའི་མ་རིག་པ་ལྡོག་
པར་འགྱུར་བའི་ཕྱིར། ཁྱོད་ཀྱི་བསྟན་པ་ལས་ཕྱིར་ཕྱོགས་པའི་མུ་སྟེགས་ཅན་གྱི་ནོར་བའི་



54
རྟེན་འབྲེལ་བསྟོད་འགྲེལ།
ལམ་ལ་བསྐལ་བའམ་དུས་རིང་པོར་ངལ་བ་བསྟེན་པར་བྱས་ཀྱང་ཕྱི་ཕྱིར་ཏེ་ལྷག་པར་ལས་
དང་ཉོན་མངོས་པའི་སྐྱོན་ང་ལ་ཤོག་ཅེས་བོས་པ་བཞིན་དུ་རང་རྒྱུད་ལ་འཕེལ་བར་འགྱུར་
ཏེ། གང་བྱས་ཐམས་ཅད་བདག་ཏུ་ལྟ་བའི་གྲོགས་སུ་སོང་སྟེ་དེ་ཉིད་བརྟན་པར་བྱས་པའི་
ཕྱིར་རོ། །དཔེར་ན་ལྷག་སྤྱོད་ཀྱི་ལོ་རྒྱུས་བཞིན་ནོ། །འདི་ནི་བསྔགས་འོས་བསྔགས་བསྟོད་
ལས། །ཁྱོད་ཀྱི་བསྟན་ལས་ཕྱིར་ཕྱོགས་པའི། །སྐྱེ་བོ་གཏི་མུག་གིས་ལྡོང་བ། །སྲིད་རྩེའི་
བར་དུ་སོང་ནས་ཀྱང་། །སྡུག་བསྔལ་ཡང་འབྱུང་སྲིད་པ་བསྒྲུབ། ཁྱོད་ཀྱི་བསྟན་པའི་
རྗེས་འགྲོ་བ། བསམ་གཏན་དངོས་གཞི་མ་ཐོབ་ཀྱང་། །བདུད་ཀྱི་མིག་རས་བཙའ་བཞིན་
དུ། །སྲིད་པ་དག་ནི་བཟློག་པར་བྱེད། །ཅེས་སོགས་དང་གནད་གཅིག་གོ །ལེགས་པར་
གསུངས་ཚུལ་བཅུ་ནི། མདོ་ལས། དམ་པའི་ཆོས་ནི་ཐོག་མར་དགེ་བ། བར་དུ་དགེ་བ།
ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ་ཞེས་སོགས་ཀྱི་འགྲེལ་པ་དང་། རྣམ་
བཤད་རིགས་པ་དང་། མདོ་སྡེ་རྒྱན་གྱི་འགྲེལ་པ་སོགས་ལས་ཤེས་པར་བྱའོ། །གཉིས་
པ་ཚུལ་དེ་མཐོང་ནས་གུས་པ་སྐྱེས་ཚུལ་ལ། དངོས་ཀྱི་དོན་དང་། ཁེངས་སྐྱུང་ཞིང་སྤྲོ་
བ་སྐྱེས་པའི་ཚུལ་ལོ། །དང་པོ་ནི། ཨེ་མའོ་མཁས་པས་ཞེས་སོགས་ཚིགས་བཅད་གཅིག་
བྱུང་། ཨེ་མའོ་ཞེས་པ་ནི་ངོ་མཚར་བ་སྟེ་ཕྱི་ནང་གི་སྟོན་པ་དང་བསྟན་པའི་ཁྱད་པར་ལ་
ངོ་མཚར་བའོ། །བླང་དོར་འབྱེད་པའི་བློ་གྲོས་ཅན་གྱི་མཁས་པ་རྣམས་ཀྱིས་སྟོན་པ་འདི་
གཉིས་ཀྱི་མཆོག་དམན་གྱི་ཁྱད་པར་ཁོང་དུ་ཆད་པར་གྱུར་པ་དེའི་ཚེ་རྐང་གི་ཁོང་ནས་སྟེ།
སྙིང་ཐག་པ་ནས་ཐུབ་པའི་དབང་པོ་ཁྱོད་ལ་ཅིའི་ཕྱིར་གུས་པར་མི་འགྱུར་ཏེ་གུས་རིགས་
སོ། །ལྷ་ལས་ཕུལ་བྱུང་གི་བསྟོད་པར། བདག་ནི་སངས་རྒྱས་ཕྱོགས་མི་འཛིན། ཁྱད་



55
རྟེན་འབྲེལ་བསྟོད་འགྲེལ།
པར་འཕགས་བསྟོད་ལས། བདག་ནི་སྟོན་པ་གཞན་སྤངས་ནས། །སོགས་དང༌། བུདྡྷ་པཱ་
ལི་ཏ་ལས། སློབ་དཔོན་རྟེན་ཅིང་འབྲེལ་བར་འབྱུང་བ་རྗེས་སུ་སྟོན་པར་བཞེས་པ། རྟེན་
ཅིང་འབྲེལ་བར་འབྱུང་བའི་ཟབ་མོ་ཉིད་ཡང་དག་པ་ཇི་ལྟ་བ་བཞིན་དུ་གཟིགས་པས་ངོ་མཚར་
བའི་ཐུགས་དང་ལྡན་པ། དད་པ་ལས་བྱུང་བའི་མཆི་མ་འཁྲུག་པའི་སྤྱན་མངའ་བ། སྤུ་
ཟིང་བྱེད་པོ་དང་ལྡན་པས་ཐལ་མོ་སྦྱར་བ་དབུར་བཞག་སྟེ་ཞེས་པ་དང་དོན་འདྲའོ། །གཉིས་
པ་ལ་གཉིས། ཁེངས་སྐྱུང་བ་དང་། སྤྲོ་བ་སྐྱེས་པའི་ཚུལ་ལོ། །དང་པོ་ནི། ཁྱོད་གསུངས་
དུ་མ་ཞེས་སོགས་ཚིགས་བཅད་གཉིས་བྱུང་། དོན་ནི་ཁྱོད་ཀྱི་གསུང་རབ་ཟབ་རྒྱས་ཀྱི་སྡེ་
སྣོད་དུ་མ་རྟོགས་པ་ལྟ་ཅི་སྨོས། སྟོང་པ་རྟེན་འབྱུང་གི་ཚུལ་སྟོན་པའི་གསུང་གི་ཆ་ཤས་
རེ་ཡི་དོན་ཙམ་ལའང་ཡིད་དཔྱོད་ལ་འོལ་ཙམ་ལ་བརྟེན་ནས་སྒྲ་སྤྱི་ཙམ་གྱི་ངེས་པ་རྙེད་ལའང་
ཐར་པ་དང་ཐམས་ཅད་མཁྱེན་པ་མཆོག་གི་བདེ་བ་སྟེར་བར་བྱེད་ལ་ཚུལ་དེ་བསམ་ན་རྩོམ་
པ་པོ་བདག་ནི་ཀྱེ་ཧུད་དེ་སྨྲེ་སྔགས་ཀྱི་ཚིག་གིས་མྱ་ངན་གྱིས་གདུངས་པ་སྟོན་ཏེ་གདུང་ལུགས་
ནི་བཤད་མ་ཐག་པའི་ཡོན་ཏན་གྱི་ཕུང་པོ་སངས་རྒྱས་དང་དེའི་ཆོས་ལ་ཡུན་རིང་མོ་ཞིག་
ནས་སྐྱབས་སུ་སོང་ཀྱང་། དེའི་ཡོན་ཏན་དཔག་ཏུ་མེད་པའི་ཆ་ཤས་ཙམ་ཡང་མ་འཚལ་
བ་སྟེ་མ་རྙེད་དོ། །ཊིཀྐ་རྣམས་ལས་སྟོང་པ་རྟེན་འབྱུང་གི་དོན་དུ་རྟོགས་པའི་ཡོན་ཏན་མ་
འཚལ་ཏེ་མ་རྟོགས་པའི་དོན་དུ་གསུངས་སོ། །ཚིགས་བཅད་དང་པོའི་དོན་ནི། བཞི་བརྒྱ་
པ་ལས། བསོད་ནམས་ཆུང་ངུས་ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་
ཚོམ་ཟོས་པ་ཙམ་གྱིས་ཀྱང་། །སྲིད་པ་ཧྲུལ་པོར་བྱེད་པར་འགྱུར། །སོགས་དང་། དེ་
ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང་། སྐྱེ་བ་གཞན་དུ་འབད་



56
རྟེན་འབྲེལ་བསྟོད་འགྲེལ།
མེད་པར། །ཐོབ་འགྱུར་ངེས་པའི་ལས་བཞིན་ནོ། །སོགས་དང་གནད་གཅིག་ལ་དེའི་ཤེས་
བྱེད་དུ། སེམས་ཅན་ཕལ་པ་ཀུན་གྱི་བསོད་ནམས་དང་། སེམས་བསྐྱེད་གཅིག་ཕན་ཡོན་
མཚུངས། བྱང་ཆུབ་ཀྱི་སེམས་བསྐྱེད་པ་ལས་དམ་ཆོས་འཛིན་པ་ཆེས་བསོད་ནམས་ཆེ།
སེམས་བསྐྱེད་པ་དང་རྒྱ་ཆེ་བའི་དམ་ཆོས་གཞན་འཛིན་པ་གཉིས་བསྡོམས་ཀྱང་སྟོང་ཉིད་
ལ་མོས་པའི་བཅུ་དྲུག་གི་ཆར་ཡང་མི་ཕོད་པ་སོགས་མདོ་ལས་འབྱུང་བ་བཞིན་འཆད་པར་
བྱ་ལ། མདོར་ན་མདོ་ལས། །སྟོང་པ་ཉིད་ལ་འདིར་མོས་ནས། བྱང་ཆུབ་སེམས་ཀྱང་
མི་གཏོང་དང་། །དམ་པའི་ཆོས་ནི་འཛིན་བགྱིད་པ། དེ་ནི་བསོད་ནམས་སྡུད་པ་ལགས།
ཞེས་གསུངས་པའི་དོན་འདི་བློ་ལྡན་རྣམས་ཀྱིས་ཐུགས་ལ་བཅང་བར་ཞུ་ཞེས་ཐལ་མོ་སྦྱར་
ནས་གསོལ་བ་བདེབས་པ་ལགས་སོ། །གཉིས་པ་སྤྲོ་བ་སྐྱེས་པའི་ཚུལ་ནི། འོན་ཀྱང་འཆི་
བདག་ཅེས་སོགས་ཚིགས་བཅད་གཅིག་བྱུང༌། དོན་ནི། འོན་ཀྱང་འཆི་བདག་གི་ཁར་
རྟག་ཏུ་ཕྱོགས་པའི་སྲོག་གི་རྒྱུན་མ་ནུབ་པ་སྟེ་དལ་འབྱོར་དོན་མེད་དུ་མ་སོང་བར་སྟོན་པ་
བླ་ན་མེད་པ་ཁྱོད་ལ་ཚད་མས་དྲངས་པའི་ཡིད་ཆེས་ཅུང་ཟད་རྙེད་པ་འདི་ཡང་ད་ནི་སྲིད་
པ་དྲུངས་ནས་འབྱིན་པའི་སྐལ་བ་བཟང་པོ་འཐོབ་བོ་སྙམ་བགྱིད་དོ། །ཞེས་པའོ། །རྗེ་རང་
གི་ཐུགས་ལ་མདོ་སྔགས་གྱི་ལམ་གྱི་གནས་ཁྱད་པར་ཅན་རྣམས་འཁྲུངས་ཚུལ་དང་། བོད་
ཀྱི་གྲུབ་མཐའ་ཡང་དག་དང་ལྟར་སྣང་གི་ཁྱད་པར་སོགས་ཤེས་པ་གལ་ཆེ་བས་བློ་ལྡན་རྣམས་
ཀྱི་ཕྱིར་བལྟས་སུ་མ་སོང་བའི་ཐོས་བསམ་ལ་འབད་པར་རིགས་སོ། །གཉིས་པ་བསྟན་པ་
ཁོ་ན་ཐར་འདོད་ཀྱི་འཇུག་ངོགས་སུ་བསྒྲུབ་པ་ལ། རྟོགས་པའི་བསྟན་པ་ཐར་འདོད་ཀྱི་འཇུག་
ངོགས་སུ་སྒྲུབ་པ་དང་། ལུང་གི་བསྟན་པ་ཐར་འདོད་ཀྱི་འཇུག་ངོགས་སུ་སྒྲུབ་པ་དང་། དེས་



རྟེན་འབྲེལ་བསྟོད་འགྲེལ།
ན་བསྟན་པ་འཛིན་པ་ལ་སྤྲོ་ཚུལ་གསུམ། དང་པོ་ནི། སྟོན་པའི་ནང་ན་རྟེན་འབྲེལ་སྟོན་
པ་དང༌། །སོགས་ཚིགས་བཅད་གཅིག་བྱུང་། དོན་ནི། གདུལ་བྱ་ལ་བླང་དོར་སྟོན་པའི་
ནང་ན་རྟེན་འབྲེལ་གྱི་དེ་ཁོ་ན་ཉིད་སྟོན་པ་དང་། ཤེས་རབ་ཀྱི་ནང་ན་རྟེན་འབྲེལ་གྱི་དེ་ཁོ་
ན་ཉིད་ཤེས་པ་འདི་གཉིས་ནི་འཇིག་རྟེན་དག་ན་རྒྱལ་བའི་དབང་པོ་མངོན་སུམ་བྱོན་པ་དེའི་
ཚེ་ཆེ་དགུ་དྲེགས་ལྡན་ཐམས་ཅད་ལས་ཕུལ་དུ་བྱུང་བ་བཞིན་དུ་ཕུལ་བྱུང་ལགས་པ་སྟེ་ཡིན་
པ་ཁྱོད་ཁོ་ནས་མཁྱེན་གྱི་གཞན་མུ་སྟེགས་བྱེད་སོགས་ཀྱིས་མི་ཤེས་ཏེ་གཞིའི་རྒུད་པའི་རྩ་
བ་བདེན་འཛིན་གྱི་མ་རིག་པར་ཤེས་ནས་དེ་བག་ཆགས་དང་བཅས་པ་སྤངས་པའི་འབྲས་
བུ་སྐྱོན་ཀུན་ཟད་ཡོན་ཏན་རྫོགས་དང་། དེ་ཐོབ་བྱེད་ཀྱི་ལམ་སྐྱོན་ཟད་བྱེད་དང་། ཐབས་
ཤེས་ཟུང་འཇུག་གཉིས་ཁྱོད་ཁོ་ནའི་ཁྱད་ཆོས་ཡིན་པའི་ཕྱིར་ཞེས་པའོ། །གཉིས་པ་ལུང་
གི་བསྟན་པ་ཐར་འདོད་ཀྱི་འཇུག་ངོགས་སུ་སྒྲུབ་པ་ནི། ཁྱོད་ཀྱིས་ཇི་སྙེད་སོགས་ཚིགས་
བཅད་གཅིག་བྱུང་། བཅོམ་ལྡན་འདས་ཁྱོད་ཀྱིས་དྲང་ངེས་ཀྱི་མདོ་སྡེ་ཇི་སྙེད་ཅིག་བཀའ་
སྩལ་བ་ཐམས་ཅད་དངོས་དང་བརྒྱུད་པའི་སྒོ་ནས་རྟེན་འབྲེལ་ཉིད་ལས་བརྩམས་ཏེ། རྟེན་
འབྲེལ་ཉིད་ལ་འཇུག་གཅིང་དགོས་པ་ཡང་རྩོད་པ་ལྷུར་ལེན་སོགས་མ་ཡིན་པར་གདུལ་བྱ་
ཉོན་མོངས་པའི་མྱང་ངན་ལས་འདས་པའི་ཕྱིར་ཡིན་གྱི་སྡུག་ཀུན་ཕྲ་རགས་ཞི་བའི་རྒྱུར་འགྱུར་
བ་མིན་པའི་སྒོ་གསུམ་གྱི་མཛད་པ་གང་ཡང་ཁྱོད་ལ་མེད་དོ། །ཞེས་པའོ། །འདིར་བསྟན་
བཅོས་སྤོབས་པ་བཞི་ལྡན་གྱི་ཚུལ་དང་། མདོ་སྡེ་གཞན་རྣམས་སྟོང་ཉིད་ཀྱི་རྒྱུད་སྨིན་བྱེད་
ཡིན་ཚུལ་དང་། གྲུབ་མཐའ་འོག་མ་འོག་མའི་ལྟ་བ་གོང་མ་གོང་མའི་འབབ་སྟེགས་སུ་འགྲོ་
བའི་ཚུལ་དང་། འཁོར་ལོ་གསུམ་གྱི་དོན་གྲུབ་མཐའ་སོ་སོས་བཀྲལ་ཚུལ་རྣམས་ནི་གཞན་



58
རྟེན་འབྲེལ་བསྟོད་འགྲེལ།
དུ་ཤེས་པར་བྱའོ། །གསུམ་པ་དེས་ན་བསྟན་པ་འཛིན་པ་ལ་སྤྲོ་བའི་ཚལ་ནི། ཀྱེ་མའོ་ཁྱོད་
ཀྱི་ཞེས་སོགས་ཚིགས་བཅད་གཉིས་བྱུང་། ཀྱེ་མའོ་ནི་ངོ་མཚར་བ་སྟེ། བཅོམ་ལྡན་འདས་
ཁྱོད་ཀྱི་རྟེན་འབྲེལ་ལས་བརྩམས་ཏེ་ཇི་སྐད་གསུངས་པའི་ལུང་གི་བསྟན་པ་ནི། གང་གི་
རྣ་བའི་ལམ་དུ་སོང་བ་དེ་དག་ཐམས་ཅད་མཐར་ཞི་བ་ཐར་པར་འགྲོ་བའི་ཕྱིར་ན་ཁྱོད་ཀྱིས་
བསྟན་པ་འཛིན་པར་བློ་ལྡན་སུ་ཞིག་མི་གུས་ཏེ་གུས་པར་འགྱུར་རོ། །ཞེས་པ་ནི་ཚིགས་
བཅད་དང་པོའི་དོན་ཡིན་ལ། འདིར་མདོ་སྡེ་དུ་མ་ནས་ཚིག་བཞི་པ་རེ་རྣ་ལམ་དུ་གྲགས་
པ་ཙམ་གྱིས་མངོན་མཐོ་དང་ངེས་ལེགས་ཀྱི་བདེ་དགའ་ཟད་མི་ཤེས་པ་འབྱུང་བའི་ཚུལ་
གསུངས་པ་རྣམས་སྤྲོ་བར་བྱའོ། །ཚིགས་བཅད་གཉིས་པའི་དོན་མདོར་བསྡུ་ན། རྒྱལ་
བའི་དབང་པོ་བཞིན་དུ་ཕས་རྒོལ་མཐའ་དག་འཇོམས་ཤིང་ཟིལ་གྱིས་གནོན་པ་དང་། དྲང་
ངེས་ཀྱི་མདོ་སྡེ་རྣམས་ལྟག་འོག་སྟེ་གོང་འོག་འགལ་འདུས་སྟོང་པ་དང་། རྣ་བའི་ལམ་དུ་
སོང་བ་ཙམ་གྱིས་སྐྱེ་དགུའི་མངོན་མཐོ་དང་ངེས་ལེགས་ཀྱི་དོན་གཉིས་སམ་ཆོས་སྐུ་དང་
གཟུགས་སྐུའི་དོན་གཉིས་བདེ་བླག་ཏུ་སྟེར་བར་བྱེད་པའི་ལུགས་འདི་ལ་ཁོ་བོ་སྤྲོ་བ་ཆེར་འཕེལ་
ཞེས་པའོ། །གནད་འདི་དག་གོ་བ་ཤིན་ཏུ་ཉུང་ཞིང་ལེགས་པར་གོ་ན་སྤྲོ་བ་འཕེལ་བ་ཞིག་
འོང་ཚུལ་ནི། བྱང་ཆུབ་ལམ་རིམ་ལས། དེང་དུས་རྣལ་འབྱོར་བརྩོན་རྣམས་ཐོས་པ་ཉུང།
མང་ཐོས་ཉམས་ལེན་གནད་ལ་མི་མཁས་ཤིང་། །ཕལ་ཆེར་གསུང་རབ་བལྟ་ལ་ཕྱོགས་
རེའི་མིག །ལུང་དོན་རིགས་པས་འབྱེད་པའི་མཐུ་མེད་པས། །བསྟན་པའི་གནད་རྣམས་
རྫོགས་པའི་གདམས་པ་མཆོག །མཁས་པ་དགྱེས་པའི་ལམ་དང་བྲལ་མཐོང་ནས། །ཤིང་
རྟ་ཆེན་པོའི་ལུགས་འདི་འཆད་པ་ལ། །བདག་གི་ཡིད་ནི་ཀུན་ནས་སྤྲོ་བར་འགྱུར། །ཞེས་



59
རྟེན་འབྲེལ་བསྟོད་འགྲེལ།
གསུངས་པ་ལྟ་རོ། །དེས་ན་བདག་ལེགས་སུ་འདོད་པ་རྣམས་ཀྱིས་འབྲས་མེད་ཀྱི་སྦྱིན་པ་
འཕྱར་བ་ཙམ་ལ་སྙིང་པོར་མི་འཛིན་པར་བཅོམ་ལྡན་འདས་ཀྱི་དགོངས་པ་ཤིང་རྟ་ཆེན་པོ་
གཉིས་ཀྱིས་ཇི་ལྟར་བཀྲལ་བ་བཞིན་དུ་བསྟན་པའི་གནད་ཡོངས་སུ་རྫོགས་པ་རྗེ་རྒྱལ་བ་གཉིས་
པའི་རིང་ལུགས་ཀྱི་རྗེས་སུ་ཞུགས་ནས་མཁས་པར་དགྱེས་པའི་བཤད་སྒྲུབ་ལ་འབད་པར་
རིགས་ཏེ། དལ་འབྱོར་རྙེད་དཀའ། ཚེ་ལ་ལོང་མེད། ལས་འབྲས་ཆུད་མི་ཟ། ཐུབ་
བསྟན་ལྔ་བརྒྱའི་ཐ་མར་སླེབ་པའི་ཕྱིར་རོ། །བཤད་པར་བྱ་བ་ཆེས་མང་མོད་རེ་ཞིག་བཞག་
གོ །གཉིས་པ་སངས་རྒྱས་རྗེས་སུ་དྲན་ཚུལ་ལོ། །སྟོན་པས་དཀའ་སྤྱད་ཀྱི་བཀའ་དྲིན་
དྲན་ནས་གུས་ཚུལ། ཟབ་དོན་སངས་རྒྱས་ལས་དངོས་སུ་མ་ཐོས་པས་སྐྱོ་ཚུལ། གསུངས་
ཚུལ་དྲན་པས་སྤྲོ་བའི་ཚུལ་ལོ། །དང་པོ་ནི། འདི་ཡི་ཕྱིར་དུ་ཞེས་སོགས་བྱུང་། དོན་ནི།
སྟོང་པ་རྟེན་འབྱུང་གི་དོན་མངོན་སུམ་དུ་གཟིགས་ནས་གཞན་ལ་གསལ་བར་བྱ་བ་འདི་ཡི་
ཕྱིར་དུ་རྒྱལ་བ་ཁྱོད་ཀྱིས་ནི་སྐབས་ལ་ལར་སྐུ་དང་། སྐབས་གཞན་དུ་སྲོག་དང་། རེས་
འགའ་སྙིང་ལ་གཅེས་ཤིང་སྡུག་པའི་གཉེན་དང་། རེས་འགའ་ལོངས་སྤྱོད་ཀྱི་ཚོགས་རྣམས་
གྲངས་མེད་པའི་བསྐལ་བའི་བར་དུ་ཡང་ཡང་བཏང་ཞེས་པ་སྟེ་ཞིབ་པར་མདོ་སྡེ་དག་ལས་
ཤེས་པར་བྱའོ། །གཉིས་པ་ནི། གང་གི་ཡོན་ཏན་ཞེས་སོགས་ཚིགས་བཅད་གཉིས་བྱུང་།
དོན་ནི། ཆོས་གང་ཉམས་སུ་བླངས་པ་ལ་བརྟེན་ནས་སངས་རྒྱས་འཐོབ་པ་ལ་སོགས་པའི་
ཡོན་ཏན་མཐོང་བ་ཡིན་ཏེ། དེའི་སྟོབས་ཀྱིས་ལྕགས་ཀྱུས་ཉ་ལ་བཏབ་པ་བཞིན་དུ་ཁྱོད་ཉིད་
ཀྱི་ཐུགས་དབང་མེད་དུ་དྲངས་པའི་ཆོས་དེ་ཁྱོད་ལས་དངོས་སུ་མ་ཐོས་པ་ནི་བདག་སྐལ་པ་
ཤིན་ཏུ་ཞན་པར་གྱུར་ཅིང་། དེ་ལྟར་བསམ་ནས་འགྱོད་པ་དེ་ཡི་ཤུགས་ཀྱིས། སྡུག་པའི་



རྟེན་འབྲེལ་བསྟོད་འགྲེལ། ་་ ། ་60
བུ་གཅིག་བུ་ལ་མ་ཡི་ཡིད་རྗེས་སུ་སོང་བ་ཇི་ལྟ་བ་དེ་བཞིན་དུ་བདག་གི་ཡིད་རྣམ་པ་ཀུན་ཏུ་
གཏོང་བར་མི་བྱེད་ཅེས་པའོ། །གསུམ་པ་ནི། འདི་ལའང་ཁྱོད་གསུང་ཞེས་སོགས་བྱུང་།
དེ་ལྟར་གསུངས་པ་འདི་ལའང་ཁྱོད་གསུང་ཤེར་ཕྱིན་གྱི་དོན་ལ་བསམ་པ་ན་མཚན་དཔེའི་
དཔལ་གྱིས་གཟི་བརྗིད་རབ་ཏུ་འབར་ཞིང་། ཕྱོགས་བཅུའི་སངས་རྒྱས་ཞིང་འགེངས་པའི་
འོད་ཀྱི་དྲ་བས་ཡོངས་སུ་བསྐོར་བའི་སྟོན་པ་དེ་ཡི་ཚངས་པའི་དབྱངས་ཀྱིས་གནས་འདི་ནས་
འཁོར་འདི་ལ་ཚུལ་འདི་ལྟར་གསུངས་སོ་སྙམ་དུ་ཡིད་ལ་ཐུབ་པའི་གཟུགས་བརྙན་ནམ་དོན་
སྤྱི་ཤར་ཙམ་ཡང་ཚ་བ་ཡིས་གདུངས་པ་ལ་ཟླ་ཟེར་ཕོག་པ་བཞིན་དུ་སྨན་པ་སྟེ་ཕན་པར་གྱུར་
ཏོ་ཞེས་སོ། །འདི་ནི་ལྷག་མཐོང་ཆེན་མོ་ལས། རི་དབང་བྱ་རྒོད་ཕུང་པོ་ཞེས་གྲགས་པའི།
རྨད་བྱུང་ས་འཛིན་མཆོག་དེར་མངོན་གཤེགས་ནས། །ས་ཆེན་རྣམ་པ་དྲུག་ཏུ་གཡོ་མཛད་
ཅིང་། །ཞིང་བརྒྱ་འོད་ཀྱིས་འགེངས་པའི་ཆོ་འཕྲུལ་གྱིས། །ཐུབ་པའི་དཔལ་གྱི་མགུར་
ནས་ལེགས་བསྩལ་པ། །ཞེས་གསུངས་པ་དང་གནང་གཅིག་གོ །གཉིས་པ་ཤིང་རྟ་ཆེན་
པོའི་བཀའ་དྲིན་རྗེས་སུ་དྲན་ཚུལ་ལ་གསུམ། བོད་ཀྱི་བཤད་པ་ལ་ཡིད་བརྟན་མི་རུང་ཚུལ།
རྒྱ་གར་འཕགས་ཡུལ་དུ་བཞེད་སྲོལ་མི་འདྲ་བ་བྱུང་ཚུལ། རྟེན་འབྱུང་མ་འཁྲུལ་བར་འདོམས་
པའི་ཤིང་རྟ་ཆེན་པོའི་བཀའ་དྲིན་དྲན་ནས་བསྔགས་པའོ། །དང་པོ་ནི། དེ་ལྟར་རྨད་དུ་
བྱུང་བ་ཡི་སོགས་བྱུང་། དོན་ནི། སྔར་བཤད་པ་དེ་ལྟར་རྨད་དུ་བྱུང་བའི་ལུགས་བཟང་
དེ་ཡང་བོད་ཀྱི་སྐྱེ་བོ་མི་མཁས་པ་དག་གིས་བལ་པ་ཛ་བཞིན་དུ་འཛིངས་པར་བྱས་སོ་ཞེས་
པའོ། །བལ་པ་ཛ་ནི་ཕན་ཚུན་འཛིངས་པའི་རྩ་ཞིག་ཡིན་གསུངས་པས་བདེན་གཉིས་སོ་སོ་
དང་། གྲུབ་མཐའ་སོ་སོའི་སྐབས་མ་ཕྱེད་པའི་དོན་ནོ། །བོད་ཀྱི་བཤད་ཚུལ་ལ་ཡིད་བརྟན་



fi
རྟེན་འབྲེལ་བསྟོད་འགྲེལ།
མི་རུང་བའི་ཚུལ་འདི་མཐོང་ནས་ཙོང་ཁ་པ་བདག་གི་ནི་འབད་པ་དུ་མའི་སྒོ་ནས་རྒྱ་གར་
མཁས་པ་རྒྱན་དྲུག་མཆོག་གཉིས་རྗེས་འབྲང་དང་བཅས་པའི་གཞུང་གི་རྗེས་སུ་འབྲང་ནས་
སྟོན་པ་ཁྱོད་ཀྱི་དགོངས་པ་ཟབ་མོ་ཡང་དང་ཡང་དུ་བཙལ་བར་བྱས་སོ། །དེའི་ཚེ་རང་
སྡེ་དབུ་མ་པ་དང་། གཞན་སྡེ་དང་དངོས་སྨྲ་བའི་སྡེ་པ་དག་གི་གཞུང་མང་པོ་ལ་སྦྱངས་པ་
ན་མཁས་པ་དེ་དག་གི་བཤད་ཚུལ་མི་འདྲ་ཞིང་འཕགས་ཡུལ་པཎ་ཆེན་གྱི་རིགས་པ་ཟབ་
ཅིང་བརླིང་པས། དེ་དག་ལས་གང་ཞིག་འཁྲུལ་བ་མེད་པ་ཡིན་གང་ཞིག་འཁྲུལ་བ་དང་
བཅས་པ་ཡིན་སྙམ་དུ་ཕྱི་ཕྱིར་ཐེ་ཚོམ་དྲ་བ་ཡིས་བདག་གི་ཡིད་ནི་ཀུན་ཏུའམ་ལྷག་པར་
གདུངས་པར་གྱུར་ཏོ། །ཞེས་པའོ། །གྲུབ་མཐའ་བཞིའི་གཞུང་ལུགས་ལ་སྦྱངས་པས་ཐོག་
མར་བསྟན་པའི་གནད་ལ་ཐེ་ཚོམ་སྐྱེ་ཚུལ། ཐ་མར་བསྟན་པ་ཐམས་ཅད་འགལ་མེད་དུ་
རྟོགས་ནས་གསུང་རབ་ཐམས་ཅད་གདམས་ངག་ཏུ་འཆར་ཚུལ་སོགས་བཤད་པར་བྱ་བ་
མང་ཡང་ཡི་གེ་ཉུང་ངུས་འགྲོལ་དཀའ་བས་རེ་ཞིག་བཞག་གོ །གཉིས་པ་འཁྲུལ་བ་མེད་
པའི་ཤིང་རྟ་ཆེན་པོའི་བཀའ་དྲིན་དྲན་ནས་བསྔགས་པ་བརྗོད་པ་ནི། ཁྱོད་ཀྱི་བླ་མེད་ཅེས་
སོགས་ཚིགས་བཅད་གཉིས་དང་རྐང་པ་གཉིས་བྱུང་། དེ་ལ་ཚིག་རྐང་དང་པོ་གཉིས་ལང་
ཀར་གཤེགས་པའི་མདོ་ལས་ཀླུ་སྒྲུབ་ལུང་བསྟན་པའི་ཚིག་གི་དོན་བསྡེབས་པའོ། །ཚིག་
བཞི་པ་ནི་ཀླུ་སྒྲུབ་ཀྱི་གཞུང་ལུགས་ཀུ་མུ་ཏའི་ཚལ་གྱི་གཟུགས་སུ་བཀོད་པའོ། །དེ་ནས་
ཚིག་རྐང་བཞིས་དཔལ་ལྡན་ཟླ་གྲགས་ཟླ་བ་དང་མཚུངས་ཆོས་བཞིའི་སྒོ་ནས་ཟླ་བའི་གཟུགས་
སུ་བཀོད་དེ་གོ་སླའོ། །འདི་ནི་ལེགས་བཤད་སྙིང་པོ་ལས། འཛམ་གླིང་མཁས་པའི་རྒྱན་
གྱུར་འདི་རྣམས་ཀྱི། །ལེགས་བཤད་ཀུན་ལ་སྙིང་ནས་གུས་མོད་ཀྱང༌། འཁོར་འདས་



62
རྟེན་འབྲེལ་བསྟོད་འགྲེལ།
རྟེན་འབྱུང་མི་བསླུའི་གཏན་ཚིགས་ཀྱིས། །མཐར་འཛིན་དམིགས་གཏད་ཐམས་ཅད་འཇིག་
བྱེད་པ། །ཟླ་བ་ལས་འོད་ལེགས་བཤད་འོདད་དཀར་གྱིས། །བློ་མིག་ཀུན་ཏའི་ཚལ་རབ་
ཕྱེ་བའི་ཚེ། །སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །སྐུ་སྒྲུབ་ལུགས་
བཟང་གཙོ་བོར་མི་འཛིན་སུ། །ཞེས་པ་དང་གནད་གཅིག་ལ། ཚིག་རྐང་ཕྱི་མ་གཉིས་པོ་
འདིས་སངས་རྒྱས་བསྐྱངས་ཀྱིས་ཐལ་འགྱུར་པའི་ཤིང་རྟའི་སྲོལ་ཕྱེ་བ་ཡང་བསྟན་ནོ། །འདིར་
ཀླུ་སྒྲུབ་དང་ཟླ་གྲགས་གཉིས་ཀྱི་མཚན་ཙམ་སྨོས་པའི་གནད་ནི་གསང་བའི་རྣམ་ཐར་ལས་ .
ཤེས་པར་བྱ་ཞིང་། ཤིང་རྟ་ཆེན་པོ་གཞན་རྣམས་ཀྱི་བཀའ་དྲིན་དྲན་པ་ཡང་དེས་མཚོན་
ནུས་ཏེ། ལེགས་བཤད་སྙིང་པོ་དང་ལམ་རིམ་དང་། རྟོགས་བརྗོད་འདུན་ལེགས་མ་ལས་
ཤེས་སོ། །གསུམ་པ་དགེ་བའི་བཤེས་གཉེན་ལ་གུས་པ་སྐྱེས་ཚུལ་ནི། བླ་མའི་དྲིན་གྱིས་
མཐོང་བའི་ཚེ། བདག་གི་ཡིད་ཀྱི་ངལ་བསོ་ཐོབ། །ཅེས་གསུངས། དེ་ལྟར་རྟོགས་ན་
གོང་དུ་བཤད་པ་ལྟར་དོན་ཆེ་ཞིང་། །མ་རྟོགས་ན་རྒུད་པ་ལས་མི་གྲོལ་བའི་བགྲོད་པ་གཅིག་
པའི་ལམ་པོ་ཆེ་བོད་ཀྱི་མཁས་པ་ཕལ་མོ་ཆེའི་སྤྱོད་ཡུལ་དུ་མ་གྱུར་པར་མ་ཟད། རང་རྒྱུད་
པ་མན་ཆད་ཀྱིས་མ་རྙེད་པའི་གནས་དེ་ནི་འཁྲུལ་བ་མེད་པའི་ཤིང་རྟ་ཆེན་པོ་ཀླུ་སྒྲུབ་ཡབ་
སྲས་ཀྱིས་ཇི་ལྟར་བཀྲལ་པ་བཞིན་དུ་ལྷའི་བླ་མ་འཇམ་པའི་དབྱངས་དང་། མིའི་བླ་མ་དབུ་
མ་དཔའ་པོ་རྡོ་རྗེའི་བཀའ་དྲིན་གྱིས་མཐོང་བའི་ཚེ་བདག་གི་ཡིད་ནི་ངལ་བསོ་བའི་བདེ་བ་
ཐོབ་ཅེས་པ་སྟེ། །གཞུང་ལུགས་མང་ཐོས་རིགས་པའི་ལམ་དུ་ཡང་། ངལ་བ་མང་བརྟེན་
མངོན་པར་རྟོགས་པ་ཡི། ཡོན་ཏན་ཚོགས་ཀྱིས་མི་དམན་དུ་མས་ཀྱང༌། །འབད་ཀྱང་
རྟོགས་པར་མ་གྱུར་གནས་དེ་ནི། །འཇམ་མགོན་བླ་མའི་དྲིན་གྱིས་ལེགས་མཐོང་ནས། །ཤིན་



རྟེན་འབྲེལ་བསྟོད་འགྲེལ།
ཏུ་བརྩེ་བའི་བསམ་པས་བདག་གིས་བཤད། །ཅེས་གསུངས་པ་དང་མཐུན་ནོ། །བཞི་པ་
འགྲོ་བ་ལ་སྙིང་བརྩེ་བ་སྐྱེས་པའི་ཚུལ་ནི། མཛད་པ་ཀུན་ལས་ཞེས་སོགས་ཚིགས་བཅད་
གཉིས་བྱུང་། དོན་ནི། སངས་རྒྱས་ཀྱི་མཛད་པ་ཀུན་གྱི་ནང་ནས་གསུང་གི་མཛད་པ་མཆོག་
ཡིན་ལ། གསུང་གི་མཛད་པའི་མཆོག་དེ་ཡང་རྟེན་འབྱུང་གསུངས་པ་འདི་ཉིད་ཡིན་པའི་
ཕྱིར་ན་རྒྱལ་བའི་རིང་ལུགས་འཛིན་པའི་མཁས་པ་རྣམས་ཀྱི་རྟེན་འབྱུང་གི་ཚུལ་གསུངས་
པ་འདི་ལ་བརྟེན་ནས་སངས་རྒྱས་རྗེས་སུ་དྲན་པར་བྱོས་ཤིག །སྟོན་པ་དེའི་རྗེས་སུ་རབ་
ཏུ་བྱུང་པར་གྱུར་ཏེ། རྒྱལ་བའི་གསུང་སྡེ་སྣོད་གསུམ་ལ་སྦྱངས་པ་མི་དམན་ཞིང་། ཟབ་
པ་དང་རྒྱ་ཆེ་བའི་རྣལ་འབྱོར་ཏེ་ཞི་ལྷག་ཟུང་འབྲེལ་གྱི་སྤྱོད་པ་ལ་བརྩོན་པའི་དགེ་སློང་མཚན་
བློ་བཟང་གྲགས་པ་ཞེས་བྱ་བ་ཞིག་དྲང་སོང་ཆེན་པོ་བཅོམ་ལྡན་འདས་དེ་ལ་དེ་ལྟར་དུ་གུས་
པ་སྐྱེས་སོ་མ་རྒན་སེམས་ཅན་ཁྱེད་རྣམས་ཀྱང་བདག་གི་རྗེས་སུ་ཞུགས་ཤིག །ཅེས་པའོ།
འདི་ནི་ཉམས་མགུར་ལས། །རྣལ་འབྱོར་ངས་ཀྱང་ཉམས་ལེན་དེ་ལྟར་མཛད། ཐར་འདོད་
ཁྱེད་ཀྱང་དེ་བཞིན་བསྐྱངས་འཚལ་ལོ། །ཞེས་པ་དང་གནད་གཅིག་པ་ཡིན་ཏེ། རྗེ་རང་
གིས་བསྟན་པའི་གནད་མཐའ་དག་གཟིགས་པ་ན་ཐོས་བསམ་སྒོམ་གསུམ་གྱི་ཚུལ་ལ་ཐུགས་
དགའ་བདེ་དཔག་ཏུ་མེད་པར་འཁྲུངས་ནས་ཚུལ་དེ་ལྟ་བུ་ལ་གཞན་འགོད་པའི་ཕྱིར་དུ་རྟོགས་
བརྗོད་འདུན་ལེགས་མ་མཛད་པ་ཡིན་ལ། དེར་ཐ་མར་ཉིན་མཚན་ཀུན་ཏུ་ཉམས་སུ་བླངས་
པའི་ཚུལ་མདོར་བསྡུས་པ་ཙམ་མཛད་པ་ཉམས་མགུར་གྱིས་ཁ་བསྐངས་ནས་བཤད། དེར་
ལྟ་བའི་གནད་དང་དེ་ཇི་ལྟར་གཟིགས་ཚུལ། གཟིགས་ནས་བཅོམ་ལྡན་འདས་ལ་དད་པ་
ཐུན་མོང་མ་ཡིན་པ་འཁྲུངས་ཚུལ་རྣམས་མི་གསལ་བ་ལེགས་བཤད་འདི་ཉིད་ཀྱིས་ཁ་བསྐངས་



64
རྟེན་འབྲེལ་བསྟོད་འགྲེལ།
ནས་བཤད་ན་ཐོས་བསམ་སྒོམ་གསུམ་གྱི་ལམ་གྱི་ལུས་ཡོངས་སུ་རྫོགས་པ་ཡིན་ནོ་ཞེས་སྐད་
གསང་མཐོན་པོས་སྒྲོགས་པར་བྱེད་དོ། །ལྔ་པ་བསྟན་པ་རིན་པོ་ཆེ་རིང་དུ་གནས་པར་འདོད་
པས་བསྔོ་བ་མཛད་པ་ནི། སྟོན་པ་བླ་ན་མེད་པའི་བསྟན་པ་དང། ནས། གཡེལ་བ་མེད་
པར་རྟག་ཏུ་གྲོགས་བྱེད་ཤོག །ཅེས་པའི་བར་བྱུང་། དེ་ལ་བློ་ཀ་དང་པོ་ནི་འགྲོ་བ་ཐམས་
ཅད་ཐར་པའི་འཇུག་ངོགས་བསྟན་པ་རིན་པོ་ཆེ་དང་མཇལ་བའི་རྒྱུ་བླ་མས་རྗེས་སུ་འཛིན་
པར་སྨོན་པའོ། །ཚིགས་བཅད་གཉིས་པ་ནི། བསྟན་པ་སྐྱོན་མེད་ཀྱི་ཚུལ་ལེགས་པར་ཤེས་
ནས་སྟོན་པའི་བཀའ་བཞིན་དུ་སྒྲུབ་པའི་བསྟན་འཛིན་གྱིས་ས་སྟེང་གང་བར་སྨོན་པའོ། ཚིགས་
སུ་བཅད་པ་འདི་དོན་ཤིན་ཏུ་ཆེ་སྟེ། བསྟན་པ་ཉམས་བྱེད་དང་གཡོ་བྱེད་ནི་ངན་རྟོག་ཁོ་
ན་ཡིན་ལ། བསྟན་པ་འཛིན་བྱེད་ནི་ཡང་དག་པའི་རྟོག་པས་བསྐྱེད་པའི་བཤད་སྒྲུབ་ལ་རག་
ལས་པའི་ཕྱིར། དང་པོ་གྲུབ་སྟེ། དབྱིག་གི་གཉིན་པོས། སྟོན་པ་འཇིག་རྟེན་མིག་ནི་ཟུམ་
གྱུ་ཅིང་། །དཔང་གྱུར་སྐྱེ་བོ་ཕལ་ཆེར་ཟད་པ་ན། དེ་ཉིད་མ་མཐོང་རང་དགར་གྱུར་པ་
ཡིས། །ངན་རྟོག་རྣམས་ཀྱི་བསྟན་པ་འདི་དཀྲུགས་སོ། །ཞེས་གསུངས་པ་ལྟར་རོ། །གཉིས་
པ་གྲུབ་སྟེ། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་ཅན།
།དེ་འཛིན་བྱེད་པ་སྨྲ་བྱེད་དང་། སྒྲུབ་པར་བྱེད་པ་ཁོ་ན་ཡིན། ཞེས་གསུངས་པ་ལྟར་རོ།
།ཚིགས་བཅད་གསུམ་པ་ནི། སྦྱོར་བའི་སྒོ་ནས་ལུས་དང་སྲོག་ལ་མི་ལྟ་བར་ཐུབ་བསྟན་
འཛིན་པར་སྨོན་པའོ། །ཚིགས་བཅད་བཞི་པ་ནི། ལྷག་པའི་བསམ་པ་ཕུན་སུམ་ཚོགས་
པས་ཐུབ་བསྟན་འཛིན་པར་སྨོན་པའོ། །ཚིགས་བཅད་ལྔ་པ་ནི། ལྷག་པའི་བསམ་སྦྱོར་
གྱིས་ཐུབ་བསྟན་འཛིན་པ་ལ་སྲུང་མ་ཁྱད་པར་ཅན་གྱིས་གྲོགས་བྱེད་པར་སྨོན་པ་སྟེ་གོ་སླ་



རྟེན་འབྲེལ་བསྟོད་འགྲེལ།
ཞིང་དགོས་བ་ཆེ་སྟེ། ཤེར་ཕྱིན་གྱི་མདོ་ལས། ཇི་སྲིད་དུ་འཛམ་བུའི་གླིང་པའི་མི་རྣམས་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་དེ་སྲིད་དུ་ཡང་དག་པར་རྫོགས་པའི་སངས་རྒྱས་
ཀྱང་ནུབ་པར་མི་འགྱུར་ལ་དམ་པའི་ཆོས་ཀྱང་ཡུན་རིང་དུ་གནས་ཤིང་དགེ་འདུན་དཀོན་
མཆོག་ཀྱང་འཇིག་རྟེན་དུ་འབྱུང་བར་འགྱུར་རོ། །ཞེས་གསུངས་སོ། །སྨོན་ཚིག་འདི་
དག་ཀྱང་བྱང་ཆུབ་ལམ་རིམ་གྱི་མཇུག་གི་སྨོན་ལམ་དང་ཤན་སྦྱར་ནས་བཤད་དུ་ཡོད་མོད་
ཀྱང་མང་བས་འཇིག་ནས་བཞག་གོ །གཉིས་པ་སྦྱར་བྱང་སྨོས་པ་ནི། སངས་རྒྱས་བཅོམ་
ལྡན་འདས་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ། ཞེས་པ་ནས།
ནམ་མཁའ་དཔལ་ལོ་ཞེས་པའི་བར་ཏེ་གོ་སླའོ། །དེ་ལྟར་ན་བསྟོད་པ་རྨད་དུ་བྱུང་བ་འདི་
ཉིད་ཀྱི་ཚིག་གི་དོན་ཙམ་བཤད་ཟིན་ཏོ། །གསུམ་པ་འཕྲོས་དོན་ཅུང་ཟད་བཤད་པ་ནི། འོ་
ན་རྗེ་བླ་མས་སྟོང་པ་རྟེན་འབྱུང་གི་དོན་དུ་གཟིགས་ནས། སྟོན་པ་བླ་ན་མེད་པ་ལ་བསྔགས་
ཚུལ་དེ་ལྟར་ཡིན་ན། ད་ནི་སླར་ཡང་སྟོང་པ་རྟེན་འབྱུང་གི་དོན་དུ་མཐོང་ཚུལ་དང༌། དེ་
ལ་བརྟེན་ནས་མཐའ་གཉིས་གཅིག་ཆར་དུ་སེལ་ཚུལ། དེ་ནས་སྟོན་པ་ཚད་མའི་སྐྱེས་བུར་
མཐོང་ཚུལ་སོགས་མདོར་བསྡུས་ཏེ་བརྗོད་པར་གྱིས་ཤིག་ཅེ་ན་བརྗོད་པར་བྱ་སྟེ། འདི་
ལ་གཉིས། ལམ་སྤྱིའི་བསྡུ་བ་ཉུང་ངུར་བཤད་པ་དང་། སྐབས་ཀྱི་དོན་བཤད་པའོ། དང་
པོ་ནི། དེ་ལ་བདག་ལེགས་སུ་འདོད་པའི་གང་ཟག་གིས་ཐོག་མར་བདེ་བ་བསྒྲུབ་པ་དང་སྡུག་
བསྔལ་སེལ་བའི་ཐབས་ནི། དགེ་སྡིག་གི་བླང་དོར་ལས་གཞན་དུ་མ་མཐོང་ནས་དགེ་སྡིག་
གི་བླང་དོར་ལ་བརྟེན་ནས་མངོན་མཐོའི་བདེ་བ་སྒྲུབ་པར་བྱེད་དོ། །མངོན་མཐོ་དེ་ཡང་
ཡང་དང་ཡང་དུ་འདོར་དགོས་པ་དང་། མ་ངེས་པ་དང་མི་བརྟེན་པ་སོགས་ཀྱི་སྡུག་བསྔལ་



66
རྟེན་འབྲེལ་བསྟོད་འགྲེལ།
གྱི་རང་བཞིན་དུ་མཐོང་ནས། དེ་ལས་ཐར་པར་འདོད་པ་ན་སྲིད་པའི་སྡུག་བསྔལ་ཀུན་གྱི་
རྩ་བ་གང་ཡིན་ཞེས་འཚོལ་བར་བྱེད་དོ། །དེའི་ཚེ་བཅོམ་ལྡན་འདས་ཀྱིས་སྲིད་པའི་རྩ་བ་
མ་རིག་པར་གསུང་པ་མཐོང་ནས་མ་རིག་པ་དང་། དེའི་ཡུལ་ཇི་ལྟར་ཡིན་དཔྱོད་པ་ལྷུར་
བྱེད་དོ། །དེ་ནས་མ་རིག་པ་ཞེན་ཡུལ་མེད་པའི་ལོག་ཤེས་སྤོངས་ནུས་སུ་མཐོང་བ་ན་ཐར་
པ་དང་ཐམས་ཅད་མཁྱེན་པ་དོན་དུ་གཉེར་བའི་སྒོ་ནས་རིགས་ཅན་གསུམ་གྱིས་རང་རང་
གི་མོས་པ་བཞིན་དུ་ལམ་རིམ་གྱིས་བསྒྲོད་པར་བྱེད་དོ། །གཉིས་པ་སྐབས་དོན་འཆད་པ་
ལ། གྲུབ་མཐའ་སོ་སོས་བདག་གི་འདོད་ཚུལ་དང་། བདག་མེད་པར་སྒྲུབ་ཚུལ་མདོར་
བསྡུས་ཏེ་བསྟན་པའོ། །དང་པོ་ལ། སོ་སོས་བདག་འདོད་ཚུལ་དང༌། འདོད་པའི་བདག་
སོ་སོའི་གྲུབ་ཚད་དང་། བདག་ཏུ་འཛིན་པའི་དབང་གིས་འཁོར་བར་འཁོར་ཚུལ་གསུམ།
དང་པོ་ནི། དེ་ལ་ཕྱི་རོལ་པ་རྣམས་མ་རིག་པའི་བྲན་དུ་གྱུར་ཏེ་རགས་པའི་བདག་འཛིན་
ཙམ་གྱི་ཞེན་ཡུལ་ཡང་རིགས་པས་དགག་པར་མ་ནུས་པའི་དབང་གིས་ལོག་པར་སྨྲ་བའི་
གྲུབ་མཐའ་འབའ་ཞིག་ལ་གནས་པ་ཡིན་ལ། རང་སྡེའི་གྲུབ་མཐའ་སྨྲ་བ་རྣམས་ཀྱིས་བདག་
འཛིན་འགོག་ཚུལ་ཕྲ་རགས་མང་དུ་ཡོད་ཀྱང་ཐམས་ཅད་ཀྱིས་བདག་མེད་པར་འདོད་པ་
ལ་ཁྱད་པར་མེད་དོ། །དེ་ལ་བྱེ་བྲག་སྨྲ་བའི་ནང་ཚན་གནས་མ་བུ་པས་རྟག་གཅིག་རང་
དབང་ཅན་གྱི་བདག་མེད་ལ། བརྗོད་དུ་མེད་པའི་བདག་ཡོད་པར་འདོད་དོ། །འདི་པས་
རང་སྐྱ་ཐུབ་པའི་རྫས་ཡོད་ཀྱི་བདག་འདོད་མི་འདོད་ཀྱི་ཚུལ་ལ་མཁས་པའི་བཞེད་པ་མི་མཐུན་
པ་མང་ཡང་འདིར་མི་སྤྲོ་ལ་ལྟ་བའི་སྒོ་ནས་གཞན་སྡེར་བཞག་པ་འཐད་པར་མི་སེམས་ཏེ།
ལྟ་བ་བཀར་བཏགས་ཀྱི་ཕྱག་རྒྱ་བཞི་ཁས་ལེན་པས་སོ། །དེ་ཡང་མ་གྲུབ་སྟེ། ཆོས་ཐམས་



67
རྟེན་འབྲེལ་བསྟོད་འགྲེལ།
ཅད་བདག་ཏུ་ཁས་ལེན་ནོ་ཞེ་ན། དེ་ལྟ་ན་མྱ་ངན་ལས་འདས་པ་ཞི་བར་ཁས་ལེན་པའི་གནས་
ཡོད་དོ། །དེར་མ་ཟད་བརྗོད་དུ་མེད་པའི་བདག་སྒྲུབ་སྐབས་བདག་ཕུང་པོ་ལས་ངོ་བོ་ཐ་
དད་ན་སྟོན་པས་བདག་མེད་པར་གསུངས་པ་དང་འགལ་ཞེས་བཤད་པས་ཀྱང་བདག་མེད་
པར་ཁས་ལེན་པར་གྲུབ་པོ། །བྱེ་མདོ་གཉིས་ཀྱིས་རང་སྐྱ་ཐུབ་པའི་རྫས་ཡོད་ཀྱི་བདག་མེད་
ལ། འདུ་བྱས་རྣམས་རང་འཛིན་རྟོག་པའི་ཞེན་གཞིར་རང་མཚན་གྱིས་གྲུབ་པ་དང་། འདུ་
མ་བྱས་རྣམས་རང་འཛིན་རྟོག་པའི་ཞེན་གཞིར་གནས་ཚོད་ཀྱིས་གྲུབ་པ་དང། རྡུལ་ཆ་
མེད་བསགས་པའི་རགས་པ་ཕྱི་དོན་དང་། དེ་འཛིན་པའི་ཚད་མ་རྫས་གཞན་དུ་གྲུབ་པར་
འདོད་དོ། །སེམས་ཙམ་པས་རྟོག་པའི་ཞེན་གཞིར་རང་ངོས་ནས་གྲུབ་པ་དང་། ཕྱི་དོན་
དུ་གྲུབ་པ་སོགས་མེད་ཀྱང་། གཞན་དབང་ཡོངས་གྲུབ་གཉིས་བདེན་གྲུབ་དང་རང་གི་མཚན་
ཉིད་ཀྱིས་གྲུབ་པ་ཡིན་ལ། ཀུན་བཏགས་རང་མཚན་གྱིས་མ་གྲུབ་པ་དང་བདེན་པ་མེད་ཀྱང་
རང་ངོས་ནས་གྲུབ་པར་འདོད་དོ། །དབུ་མ་རང་རྒྱུད་པ་རྣམས་ཀྱིས་ཆོས་ཐམས་ཅད་བདེན་
པར་མེད་ཀྱང་རང་ངོས་ནས་གྲུབ་པར་འདོད་དོ། །ཐལ་འགྱུར་བས་ནི་ཆོས་ཐམས་ཅད་
རང་བཞིན་གྱིས་གྲུབ་པ་རྡུལ་ཙམ་མང་མེད་པར་བཞེད་དོ། །དེ་དག་གི་འོག་མ་འོག་མའི་
ལྟ་བ་གོང་མའི་ལྟ་བའི་འབབ་སྟེགས་ལྟ་བུ་དང་། ཀུན་བཏག་འགོག་པ་ལྷན་སྐྱེས་འགོག་པའི་
ཡན་ལག་ཏུ་གོ་དགོས་སོ། །གཉིས་པ་དེ་དག་གིས་འདོད་པའི་བདག་སོ་སོའི་གྲུབ་ཚད་བཤད་
པ་ནི། དེ་ལ་མི་འཇིག་པའི་རྟག་པ་དང་། ཆ་ཤས་མེད་པའི་གཅིག་པུ་དང༌། རྫས་ཡོད་
ཀྱི་རང་དབང་ཅན་ཏེ་ཁྱད་པར་གསུམ་ལྡན་དུ་གྲུབ་པ་ནི་རྟག་གཅིག་རང་དབང་ཅན་གྱི་བདག་
གི་གྲུབ་ཚད་ཡིན་ལ། འདི་ལ་མུ་སྟེགས་པས་བཏགས་པའི་བདག་དང༌། ནང་གི་བྱེད་པའི་



རྟེན་འབྲེལ་བསྟོད་འགྲེལ།
སྐྱེས་བུའི་བདག་ཅེས་ཀྱང་བཤད་ལ། དེ་ལྟར་འཛིན་པའི་བློ་ནི་ཀུན་བཏགས་ཁོ་ནར་གྲུབ་
མཐའ་བཞི་ཀས་བཞེད་ལ། གནས་མ་བུ་པས་འཁོར་རྩ་ལྷན་སྐྱེས་སུ་འདོད་དགོས་སམ་
དཔྱད་པར་བྱའོ། །བདག་ཕུང་གཉིས་ཕྱུགས་དང་ཕྱུགས་རྫི་ལྟར་བདག་དེ་ཕུང་པོ་ལ་དབང་
བསྒྱུར་བ་པོའི་རྗེ་བོ་ལྟ་བུ་དང་། ཕུང་པོ་རྣམས་དབང་བསྒྱུར་བ་པོའི་ཁོལ་པོ་ལྟ་བུར་ཕུང་
པོ་ལས་བདག་དོན་གཞན་དུ་གྲུབ་པ་དེ་རང་སྐྱ་ཐུབ་པའི་རྫས་ཡོད་དུ་གྲུབ་ཚད་ཡིན་ལ། དེ
ལྟར་འཛིན་པ་བདག་འཛིན་ཕྲ་མོ་དང་། དེ་ལ་ཀུན་བཏགས་དང་ལྷན་སྐྱེས་གཉིས་ཡོད་པར་
རང་རྒྱུད་པ་མན་ཆད་ཀྱིས་འདོད་དོ། །རྣམ་འགྲེལ་ལས། མཆོག་གཞན་དོན་དུ་གཉེར་
ཕྱིར་དང་། ཞེས་བདག་གི་ཕུང་པོ་དང་གཞན་གྱི་ཕུང་པོ་བརྗེ་འདོད་ཀྱི་ཚུལ་ཅན་དུ་གསུངས་
ཤིང་། གང་ཟག་དེ་ཕུང་པོ་ལས་དོན་གཞན་ནམ་རྫས་གཞན་དུ་གྲུབ་ན་ཕུང་པོའི་མཚན་ཉིད་
སྐྱེ་འཇིག་སོགས་མི་རུང་བས་ན་འདི་ལ་མཚན་ཉིད་མི་མཐུན་པའི་བདག་དང་། དེ་ལྟར་
འཛིན་པ་ལ་མཚན་ཉིད་མི་མཐུན་པར་འཛིན་པ་ཞེས་བཤད་ལ། ཐལ་འགྱུར་བས་འདི་ཉིད་
བློ་ཀུན་བཏགས་ཁོ་ནར་བཞེད་དོ། །འཇིག་ལྟ་ཉི་ཤུའི་འཛིན་སྟངས་ཀྱི་བདག་དང་མཚན་
ཉིད་མི་མཐུན་པའི་རྫས་ཡོད་སོགས་ཀྱི་རྣམ་གྲངས་ལས་བརྩམས་ཏེ་དཔྱད་པར་བྱ་བ་མང་
དུ་ཡོད་ཀྱང་མང་བས་འཇིགས་ནས་བཏང་སྙོམས་སུ་བཞག་གོ །ལྟོ་ལྡིར་བ་འདི་བུམ་པའོ་
ཞེས་ཐ་སྙད་སྦྱར་བ་ལ་མ་ལྟོས་པར་བུམ་པའོ་སྙམ་པའི་རྟོག་པའི་ཞེན་གཞིར་རང་ངོས་ནས་
གྲུབ་པ་དེ་རང་འཛིན་རྟོག་པའི་ཞེན་གཞིར་རང་མཚན་གྱིས་གྲུབ་ཚད་དང་། སྔོན་པོ་དང་
སྔོན་འཛིན་མིག་ཤེས་གཉིས་ནང་གི་བག་ཆགས་ཀྱི་དབང་གིས་ཡུལ་ཡུལ་ཅན་དུ་གྲུབ་པ་མ་
ཡིན་པར་རང་ངོས་ནས་རྫས་ཐ་དད་དུ་གྲུབ་པ་དེ་ཕྱིར་རོལ་དོན་དུ་གྲུབ་ཚད་དང་། རྟོག་



རྟེན་འབྲེལ་བསྟོད་འགྲེལ།
པས་བཏགས་ཙམ་དུ་གྲུབ་པ་དེ་རང་མཚན་གྱིས་མ་གྲུབ་པའི་དོན་སེམས་ཙམ་པས་འདོད་
དོ། །འགྲན་ཟླ་མེད་པའི་མཁས་གྲུབ་ཆེན་པོ་ལྕང་སྐྱ་རོལ་པའི་རྡོ་རྗེའི་གསུང་རྒྱུན་ཟིན་བྲིས་
ལས། ལྟོ་ལྡིར་བ་ལ་ཀ་བ་ཞེས་བརྗོད་མི་ཆོག་པར་བུམ་པ་ཞེས་བརྗོད་རྒྱུ་དེ་ཁོ་རང་གི་ངོས་
ནས་གྲུབ་ན་སེམས་ཙམ་པོའི་ལུགས་ཀྱི་རང་འཛིན་རྟོག་པའི་ཞེན་གཞིར་རང་ངོས་ནས་གྲུབ་
ཚད་ཡིན། སེམས་ཙམ་པའི་ལུགས་ལ་ཐ་སྙད་གདགས་པའི་གཞི་དེ་ཚད་མ་དང་རྟོག་པ་
ལ་མི་ལྟོས་པར་གྲུབ་བ་ཞིག་ཡིན་པས་བརྗོད་དུ་མེད་པའི་དངོས་པོ་ཟེར། སེམས་ཙམ་པས་
བུམ་པ་ཞེས་བརྗོད་རྒྱུའི་ཐ་སྙད་དེ་རང་ངོས་ནས་གྲུབ་པ་བཀོག་ལ། རང་རྒྱུད་པས་དེ་ཙམ་
མ་ཡིན་པར་ཁོ་རང་གི་ངོས་ནས་གྲུབ་པ་བཀག་པས་ཕྲ་རགས་ཡོད་ཅེས་གསུངས་མོད་ཀྱང་།
ལྟོ་ལྡིར་བ་ཞེས་བརྗོད་པའི་ཆ་དེ་རང་མཚན་གྱིས་མ་གྲུབ་པར་དོན་སྨྲ་གཉིས་ཀྱིས་གྲུབ་ལ།
ལྟོ་ལྡིར་བ་ཞེས་པའི་ཐ་སྙད་དེ་རང་མཚན་གྱིས་གྲུབ་པར་སེམས་ཙམ་པས་འདོད་པས་དགོས་
པ་ཞིབ་ཏུ་བཙལ་བར་བྱའོ། །རང་རྒྱུད་པའི་ལུགས་ལ་སྒྱུ་མས་སྤྲུལ་པའི་བུད་མེད་དེ་སྒྱུ་
མ་མཁན་རང་ཉིད་ཀྱིས་སྣང་ཙམ་གྱིས་བུད་མེད་དུ་མཐོང་བ་མ་གཏོགས་བུད་མེད་དངོས་
སུ་མི་འཛིན་པ་ལྟར་ཆོས་ཐམས་ཅད་བློ་གནོད་མེད་ལ་སྣང་བའི་དབང་གིས་བཞག་ཙམ་གྱིས་
མ་ཚིམ་པར་བཏགས་དོན་བཙལ་ན་སྒྱུ་མའི་བུད་མེད་ཀྱི་རིགས་རུས་དྲིས་པ་དང་ཁྱད་པར་
མེད་པས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་
་ མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ་བདེན་པར་གྲུབ་ཚད་དང་བློ་གནོད་མེད་ལ་སྣང་
བའི་དབང་གིས་བཞག་ཙམ་དུ་གྲུབ་པ་དེ་ཐ་སྙད་དུ་གྲུབ་ཚད་དང་། གཟུགས་སོགས་འཕྲལ་
གྱི་འཁྲུལ་རྒྱུས་མ་བསླད་པའི་བློ་གནོད་མེད་ལ་སྣང་ཡང་སྣང་ཚུལ་དེ་སྡོད་ལུགས་མཐར་



70
རྟེན་འབྲེལ་བསྟོད་འགྲེལ། །
ཐུག་མ་ཡིན་པ་ནི་བློ་གནོད་མེད་ལ་སྣང་བའི་དབང་གིས་བཞག་ཚད་དུ་འདོད་ལ། བློ་ལ་
སྣང་བའི་དབང་གིས་བཞག་པ་དང་། རང་ངོས་ནས་གྲུབ་པ་མི་འགལ་བར་འདོད་དོ། བཏགས་
དོན་བཙལ་ན་རྙེད་པ་དེ་རང་བཞིན་གྱིས་གྲུབ་ཚད་དང་། དེ་དང་རང་མཚན་གྱིས་གྲུབ་
པ་རང་ངོས་ནས་གྲུབ་པ་རྣམས་ཁྱད་པར་མེད་པར་ཆོས་ཐམས་ཅད་ལ་འདོད་དོ། །ཐལ་
འགྱུར་བས་ཆོས་ཐམས་ཅད་རྟོག་པས་བཏགས་ཙམ་དུ་བཞེད་དོ། །རྟོག་པས་བཏགས་ཞེས་
པའི་རྟོག་པ་ནི་བཏགས་དོན་མ་དཔྱད་པའི་ལྷན་སྐྱེས་ལ་བྱེད་ཅིང་། དེས་མ་བརྟགས་མ་
དཔྱད་པར་འཇོག་པས་མ་ཚིམ་པར་བཏགས་དོན་བཙལ་བ་ཙམ་གྱིས་མཐར་ཐུག་དཔྱོད་
པའི་རིགས་ཤེས་སུ་འགྲོ་བས་འདི་ལ་བརྟེན་ནས་བོད་ཀྱི་མཁས་པ་ཁ་ཅིག་གིས། ཆོས་ཐམས་
ཅད་མ་བརྟགས་མ་དཔྱད་པའི་ཤེས་བྱར་འདོད་པ་སོགས་བྱུང་ངོ༌། །མིང་དང་རྟོགས་པས་
ཕར་བཏགས་པ་ཙམ་མ་ཡིན་པར་རང་ངོས་ནས་གྲུབ་པ་དེ་དགག་བྱ་བདེན་གྲུབ་ཀྱི་ཚད་དང་།
རྟེན་འབྲེལ་གྱི་བཟློག་ཟླར་འདོད་ལ། སྒྲ་རྟོག་སོགས་གཞན་ལ་མ་ལྟོས་པར་གདགས་གཞིའི་
ངོས་ནས་རང་མཚན་གྱིས་གྲུབ་པ་དང་། རྟོག་པའི་དབང་གིས་བཞག་པ་མ་ཡིན་པར་རང་
གི་ངོ་བོའི་སྒོ་ནས་ཡུལ་སྟེང་དུ་གྲུབ་པ་དང་། རང་ངོས་ནས་གྲུབ་པ་དང་། རང་དབང་
གིས་གྲུབ་པ་དང་། བདེན་པར་གྲུབ་པ་དང་། ངོ་བོ་ཉིད་ཀྱིས་གྲུབ་པ་རྣམས་དོན་འདྲ་བར་
བཞེད་དོ། །ལྟ་ཁྲིད་རྣམས་ལས་ཕུང་པོ་ཚོགས་ཙམ་གྱི་བམ་མེ་བ་དེའི་སྟེང་དུ་རྟོག་པས་
བཏགས་ཙམ་མ་ཡིན་པར་དང་པོ་ནས་ཚུགས་ཐུབ་ཏུ་གྲུབ་པ་དང༌། འཁྲང་ཐང་ངེ་བར་
གྲུབ་པ་སོགས་ཀྱི་ཐ་སྙད་མང་དུ་མཛད་དོ། །བདག་དེ་ཉིད་ཁྱད་གཞི་གང་ཟག་གི་སྟེང་དུ་
འཛིན་པ་ནི་གང་ཟག་གི་བདག་འཛིན་དང་། མིག་རྣ་སོགས་ཆོས་ཀྱི་སྟེང་དུ་འཛིན་པ་ནི་



རྟེན་འབྲེལ་བསྟོད་འགྲེལ། །
ཆོས་ཀྱི་བདག་འཛིན་ཡིན་ལ་གང་ཟག་གི་བདག་འཛིན་ལ་ང་དང་ང་ཡིར་འཛིན་པ་གཉིས་
འ་བྱེད་དོ། །དེ་ཡང་ཐོག་མར་ཕུང་པོའི་སྣང་ཚུལ་དང་། དེ་ལ་བཏགས་པའི་བདག་གི་སྣང་
ཚུལ་ངེས་པར་བྱས་ནས། ངར་འཛིན་གྱི་སྣང་ཚུལ་འཚོལ་བའི་ཚེ་ངར་འཛིན་ལྷན་སྐྱེས་
ལ་གདགས་གཞི་ཕུང་པོ་དང་བཏགས་ཆོས་ངའི་སྣང་ཚུལ་འདྲེས་པའི་སྒོ་ནས་སྣང་ཚུལ་དང་།
དགག་བྱའི་ཞེན་ཚུལ་ཤེས་དགོས་ལ། དེའི་ཚེ་བདག་ཕུང་འདྲེས་ནས་སྣང་ཀྱང་བདག་ཕུང་
གཅིག་ཏུ་སྣང་བ་མིན་ཏེ། ངའི་ལུས་ངའི་སེམས་ཞེས་ཐ་དད་དུ་འཛིན་པ་ཡང་འབྱུང་བའི་
ཕྱིར། །ཕུང་པོ་ལས་ཟུར་དུ་ཤར་བའང་མིན་ཏེ་བདག་ལ་ཕུང་པོའི་མཚན་ཉིད་སྐྱེ་འཇིག་
སོགས་ཀྱི་སྣང་བའང་འབྱུང་བའི་ཕྱིར། རྟ་དཀར་པོ་དང་བ་ལང་ཁྲ་བོ་སོགས་ཀྱི་སྣང་བ་
བསྙོན་མེད་དུ་འཆར་བའི་ཕྱིར། བདག་ཕུང་འདྲེས་པའི་ངང་ནས་བདག་ཕུང་སོ་སོར་འཆར་
བ་འོ་ཆུ་འདྲེས་པའི་ནང་གི་འོ་མ་ལྟ་བུ་སོགས་ཀྱི་སྣང་བ་འབྱུང་བ་ནི་འཇམ་དཔལ་ཞལ་ལུང་
ལས། རེས་ལུས་ཀྱི་སྟེང་ན་ཡོད་པ་འདྲ་བ། རེས་སེམས་ཀྱི་སྟེང་ན་ཡོད་པ་སོགས་ཀྱི་
དོན་ཡིན་ནམ་བློ་ལྡན་རྣམས་ཀྱིས་དཔྱད་ནས་སྤུ་རིས་བྱེད་པ་གལ་ཆེའོ། །དེས་ན་བདག་
ཕུང་འོ་ཆུ་འདྲེས་པ་ལྟ་བུའི་ངང་ཕུང་པོའི་ངོས་ནས་ཚུགས་ཐུབ་ཀྱི་ངའི་སྣང་བ་ཤར་བ་དེ་ཉིད་
དགག་བྱའི་སྣང་ཚུལ་དང་དེ་ལྟར་དུ་གྲུབ་པར་འཛིན་པའི་དགག་བྱའི་འཛིན་ཚུལ་ཡིན་ཞེས་
བརྗོད་པར་བྱའོ། །མཁས་པ་༧་ཅིག་གི་རྟོག་པས་ཡུལ་གང་འཛིན་བདེན་འཛིན་དང་གང་
སྣང་བདེན་སྣང་ཡིན་པས་རྟོག་པའི་སྣང་བ་ཐམས་ཅད་དགག་བྱར་འདོད་ཅིང་། རྟོག་པ་
ཐམས་ཅད་ཀྱང་དགག་དགོས་གསུངས། ཡང་མཁས་པའི་དབང་པོ་འགའ་ཞིག་གིས་དེ་
ནི་དགག་བྱ་སྣང་བ་དང་དགག་བྱར་ཞེན་པ་གཉིས་ཁྱད་མ་ཕྱེད་པ་ཡིན་གསུངས་པ་འཐད་



72
རྟེན་འབྲེལ་བསྟོད་འགྲེལ།
པར་མངོན་ཏེ། མཁས་གྲུབ་སྨྲ་བའི་ཉི་མའི་གསུང་རྒྱུན་ཞང་ཞུང་ཆོས་དབང་གྲགས་པས་
ཟིན་བྲིས་མཛད་པ་ལས། ངའོ་སྙམ་པའི་བློ་ལ་སྣང་ཞེན་གཉིས་ཡོད་པའི་སྣང་བ་ལ་སྔོན་
དུ་ཤེས་བཞིན་གྱི་བྱ་ར་བསྡོགས་ཏེ། ངའོ་སྙམ་པའི་བློ་འདི་ལ་སྣང་ལུགས་ཇི་ལྟར་འདུག་
བརྟགས་ཏེ། ཐོག་མར་ངའོ་སྙམ་དུ་སེམས་པར་རྩོམ་པ་ན་ཕུང་པོར་རགས་པ་དང་བཅས་
པའི་ལུས་འདི་ལམ་གྱིས་འཆར་བ་ཕལ་ཆེར་ལ་འབྱུང་མོད་ཀྱི། དེ་དང་ངའོ་སྙམ་པའི་བློ་
གཉིས་པོ་དུས་སྔ་ཕྱི་བ་ཡིན་ཞིང་། ངའོ་སྙམ་པའི་བློ་དེའི་རང་དུས་ན་སྔ་མ་འགགས་པའི་
ཚུལ་གྱིས་གནས་པས་དེ་གཉིས་ཡུལ་མི་གཅིག་པ་སྟེ། དེ་གཉིས་ཁྱད་པར་མ་ཕྱེད་ན་ངེས་
པར་ལྟ་བ་འཆུག་གོ །སྤྱིར་ངའོ་སྙམ་པའི་བློ་འདིའི་སྣང་ཚུལ་ལ། དོན་ལྡོག་གི་དབང་དུ་
བྱས་ནི་རང་བཞིན་གྱིས་གྲུབ་པ་སོགས་དགག་བྱའི་སྣང་བ་འཆར་བར་སེམས་ཅན་ཐམས་
ཅད་ལ་ཁྱད་པར་མེད་པར་འཆར་བ་ཞིག་དགོས་ལ། རང་བཞིན་གྱིས་གྲུབ་པ་སོགས་རང་
ལྡོག་གི་ངོས་ནས་ཁྱད་མེད་དུ་མི་འཆར་ཏེ། དེ་གཉིས་ལྡོག་པ་གཞན་ཡིན་པའི་ཕྱིར་ཏེ་ཐ་
དད་ཀྱི་འཇོག་བྱེད་ཀྱང་དེ་ཙམ་དུ་ཟད་པའི་ཕྱིར་རོ། །དེས་ན་ངའོ་སྙམ་པའི་བློའི་རང་དུས་
ན་བློ་དེ་ལ་ཇི་ལྟར་སྣང་བ་དཔྱོད་པ་ཡིན་གྱི། བློ་དེས་ཇི་ལྟར་བཟུང་སྙམ་དུ་རྗེས་སུ་བསམ་
པ་ན་ཚིག་སྤྱི་དང་རང་ཡལ་དུ་སོང་བ་སོགས་མང་དུ་འོང་ཡང་ངའོ་སྙམ་དུ་འཛིན་པའི་བློའི་
འཆར་ཚུལ་གཏན་མ་ཡིན་གྱི། དུས་ཐ་དད་པ་མྱོང་བས་གྲུབ་ཅིང་ཕྱི་མའི་དུས་ཀྱི་སྣང་ཚུལ་
ལ་རྟོགས་པ་གཏན་མ་ཡིན་པའི་ཕྱིར་རོ། །སོ་སོ་སྐྱེ་བོའི་བློ་ལ་སྣང་ན་རང་བཞིན་གྱིས་གྲུབ་
པར་སྣང་བས་ཁྱབ་ཀྱང་། དེ་ཡིན་ན་བདེན་འཛིན་ཡིན་པས་མ་ཁྱབ་སྟེ། ཁྲ་འཛིན་ལ་དཀར་
པོ་སྣང་ཡང་དཀར་འཛིན་མིན་པ་བཞིན་ནོ། །ཞེས་གསུངས་པ་ལྟར་རོ། །འོ་ན་འཇིག་



73
རྟེན་འབྲེལ་བསྟོད་འགྲེལ།
ལྟའི་དམིགས་ཡུལ་གྱི་བདག་གི་འདོད་ཚུལ་ཇི་ལྟ་བུ་ཡིན་ཞེ་ན། གང་ཟག་གི་བདག་འཛིན་
གྱི་དམིགས་པའི་བདག་ནི་མང་བཀུར་བ་ཁ་ཅིག་གིས་ཕུང་པོ་ལྔ་ཆར་དང་། ཁ་ཅིག་གིས་
སེམས་གཅིག་པུ་བདག་ཏུ་འདོད་ལ། ཀུན་གཞི་འདོད་པ་རྣམས་ཀྱིས་ཀུན་གཞི་དང༌། དེ་
མི་འདོད་པའི་དབུ་སེམས་རྣམས་ཀྱིས་ཡིད་ཀྱི་རྣམ་ཤེས་བདག་ཏུ་འདོད་དོ། །ཐལ་འགྱུར་
བས་ནི། ངའོ་སྙམས་པ་ཙམ་ཞིག་སྐྱེ་པའི་དམིགས་པའི་ང་ཙམ་དེ་འཇིག་ལྟའི་དམིགས་
ཡུལ་གྱི་བདག་ཡིན་ལ། དེའི་མཚན་གཞིར་ཕུང་པོ་རེ་རེ་བ་དང་། ཚོགས་པ་གང་ཡང་
མི་འཇོག་པ་ནི་ལུགས་འདིའི་ཁྱད་ཆོས་བླ་ན་མེད་པར་བཞེད་དོ། །དེ་ཡང་ཕུང་པོ་ལ་བརྟེན་
ནས་ངར་སྣང་བ་ནི་ངའི་མཚན་གཞི་དང་། བདག་གི་དངོས་པོ་ཡིན་རྒྱུའི་མིག་རྣ་སོགས་
བདག་གི་ཡིན་པས་ཁྱད་པར་དུ་བྱས་པའི་བདག་གི་བྱེད་པ་པོ་དེ་ང་ཡི་བའི་མཚན་གཞི་ཡིན་
ཀྱང་གཉིས་ཀ་ལ་ཁྱབ་མཐའ་བཟུང་མི་རུང་ངོ༌། །ང་ཡི་བ་ནི་ལམ་རིམ་དང་རྩ་འཇུག་གི་
རྣམ་བཤད་གཉིས་སོགས་སུ་ང་ཡིའོ་སྙམ་པའི་བློ་ལྷན་སྐྱེས་ཀྱི་དམིགས་པ་ང་ཡི་བ་ཉིད་ཡིན་
གྱི་རང་གི་མིག་སོགས་དམིགས་པར་མི་གཟུང་ངོ༌། །ཞེས་པ་དང་། མིག་སོགས་ཆོས་
ཀྱི་བདག་འཛིན་གྱི་དམིགས་པར་ཡང་ཡང་གསལ་བར་གསུངས་ཀྱང་། རྗེས་འཇུག་མཁས་
པ་ཆེན་པོ་དུ་མས་མིག་རྣ་སོགས་ང་ཡི་བར་ནན་གྱིས་བསྒྲུབས་པ་ནི་ཤིན་ཏུ་ངོ་མཚར་ཆེའོ།
སྤྱིར་ང་ཡིར་བྱེད་པ་པོ་དང་། ང་ཡིར་བྱེད་རྒྱུ་གཉིས་ལ་ཁྱད་པར་ཤིན་ཏུ་ཆེ་སྟེ། ལོ་ཆེན་
ཐོན་མིའི་སུམ་ཅུ་པ་ལས། གང་མིང་གི་ནི་ཡ་མཐའ་ན། །པུ་ལིངྒ་ཡི་སྒྲ་མེད་པ། །དེ་ལ་
པུ་ལིངྒ་སྦྱར་ན། །བདག་པོའི་གནས་སུ་ཤེས་པར་བྱ། །ཞེས་གསུངས་སོ། །འོ་ན་ཐལ་
འགྱུར་བའི་ལུགས་ལ། རང་སྐྱ་ཐུབ་པའི་རྫས་ཡོད་དུ་འཛིན་པ་ལྷན་སྐྱེས་མེད་དམ་ཞེ་ན།



74
རྟེན་འབྲེལ་བསྟོད་འགྲེལ།
ཡོད་དེ། ཚོང་དཔོན་དང་ཚོང་པ་དཔེར་བྱས་ནས་དབང་བསྒྱུར་པ་པོའི་བདག་ཕུང་པོའི་རང་
བཞིན་ཡིན་ཀྱང་ཕར་ཕུང་པོ་ལ་མ་ལྟོས་པ་ཚོང་དཔོན་ལྟ་བུ་དང་། དབང་བསྒྱུར་བྱའི་ཕུང་
པོ་ནི་ཚུར་བདག་ལ་ལྟོས་པས་ཚོང་གཡོག་ལྟ་བུར་འཛིན་པ་དེ་འཇོག་པའི་ཕྱིར། འདི་ལ་
བདག་ཕུང་རྗེ་ཁོལ་ལྟར་འཛིན་པ་ཡོད་ཀྱང་། ཕུང་པོ་ལས་དོན་གཞན་དུ་འཛིན་པ་མེད་པས་
ལྷན་སྐྱེས་སུ་བཤད་ཅིང་ཕུང་པོ་དང་མཚན་ཉིད་མི་མཐུན་པའི་འཛིན་ཚུལ་མེད་དོ། །དེ་
ལྟར་བྱས་ན་ལེགས་བཤད་སྙིང་པོ་ལས། གང་ཟག་གི་བདག་མེད་ནི་རང་སྡེའི་ཐེག་པ་ཆེ་
ཆུང་གི་གྲུབ་མཐའ་སྨྲ་བ་གཞན་གྱི་ལྟར་ན་གང་ཟག་ཕུང་པོ་མཚན་ཉིད་མི་མཐུན་པའི་རྫས་
སུ་མེད་པ་ཙམ་ལ་འདོད་དོ། །ཞེས་པ་ནས། ཕུང་པོ་དང་མཚན་ཉིད་མི་མཐུན་པའི་རང་
སྐྱ་ཐུབ་པའི་རྫས་ཡོད་དུ་འཛིན་པ་ནི་གྲུབ་མཐས་བློ་མ་བསྒྱུར་བ་ལ་མེད་དོ་ཞེས་དང་། དགོངས་
པ་རབ་གསལ་ལས། རང་སྐྱ་ཐུབ་པའི་རྫས་ཡོད་དུ་འཛིན་པ་ནི་གྲུབ་མཐས་བློ་མ་སྒྱུར་བ་
ལ་ཡོད་ཀྱང་ཕུང་པོ་དང་མཚན་ཉིད་མི་མཐུན་པའི་གཞན་དུ་འཛིན་པ་ནི་གྲུབ་མཐས་བློ་མ་
བསྒྱུར་བ་ལ་མེད་དོ་ཞེས་གསུངས་པ་རྣམས་གུང་འགྲིག་གོ །འཇམ་དབྱངས་དགའ་བློའི་
ལྟ་ཁྲིད་རྒྱས་པ་ལྟར་ན་རང་རྒྱུད་པ་མན་ཆད་ཀྱིས་འདོད་པའི་རང་སྐྱ་ཐུབ་པའི་རྫས་ཡོད་
དུ་འཛིན་པ་དེ་རྟག་གཅིག་རང་དབང་ཅན་ལ་བཞེད་པར་སྣང་ཡང་། རྗེ་བླ་མའི་དགོངས་
པར་སོན་མ་སོན་དཔྱད་པར་བྱའོ། །རྟག་གཅིག་རང་དབང་ཅན་གྱི་རང་དབང་དང་། རང་
སྐྱ་ཐུབ་པའི་རང་དབང་གཉིས་ཕུང་པོ་ཚུར་ལ་ལྟོས་པའི་རང་དབང་དང་། ཕན་ཚུན་གང་
ལ་མི་ལྟོས་པའི་རང་དབང་ཟེར་ཀྱང་མི་འཐད་དེ། སྔ་མ་ནི་མུ་སྟེགས་པ་སོ་སོས་བཏགས་
པའི་རྫས་ཡོད་ལྟར་དང་། ཕྱི་མ་ནི་སྔར་བཤད་པ་ལྟར་ཕུང་པོ་ལ་མི་ལྟོས་པ་ལ་གོ་དགོས་



7s
རྟེན་འབྲེལ་བསྟོད་འགྲེལ།
སོ། །གསུམ་པ་བདག་ཏུ་འཛིན་པའི་དབང་གིས་འཁོར་བར་འཁོར་ཚུལ་ནི། དེ་ཡང་ཆོས་
ཀྱི་བདག་འཛིན་ལ་བརྟེན་ནས་གང་ཟག་གི་བདག་འཛིན་སྐྱེ་ཞིང་། དེ་ལྟ་བུའི་བདག་འཛིན་
གཉིས་ཀྱི་རང་ངོས་ནས་གྲུབ་པར་བཟུང་བ་དེ་རང་གི་ཡིད་དང་མཐུན་པ་ཞིག་ཡིན་ན་འདོད་
ཆགས་དང་། ཡིད་དང་མི་མཐུན་པ་ཞིག་ཡིན་ན་ཁོང་ཁྲོ་སྐྱེ་ལ། བར་མར་གནས་པ་ཡིན་
ན་གཏི་མུག་གི་རིགས་འདྲ་ཕྱི་མ་སྐྱེ་ཞིང་། དེ་ལས་ཉོན་མོངས་གཞན་རྣམས་སྐྱེས། དེས་
ལས་བསགས་ནས་འཁོར་བར་ཡོངས་སུ་འཁྱམས་པར་བྱེད་དོ། །དེ་ལ་མ་རིག་པ་ལས་
ཉོན་མོངས་གཞན་སྐྱེ་བ་དང་། དེ་ནས་ལས་གསོག་ཚུལ་སྤྱི་ཙམ་གྲུབ་མཐའ་བཞི་ཀ་འདྲ་
ལ། མཛོད་ལས། རྨོངས་ལས་ཐེ་ཚོམ་དེ་ནས་ནི། ལོག་ལྟ་དེ་ནས་འཇིག་ཚོགས་ལྟ། །ཞེས་
མ་རིག་པ་དང་འཇིག་ལྟ་སོ་སོར་བཤད་པ་ལྟ་བུ་བཞེད་པའི་ཟུར་མི་འདྲ་བ་དུ་མ་ཡོད་ལ། རྟེན་
འབྲེལ་བཅུ་གཉིས་དབང་གིས་འཁོར་བར་འཁྱམས་པར་འདོད་པ་འདྲ་ཡང་སོ་སོའི་ངོས་འཛིན་
དང་རྫོགས་ཚུལ་སོགས་ལ་མི་འདྲ་བ་ཡོད་པ་གཞན་དུ་ཤེས་པར་བྱའོ། །སྤྱིར་ཉོན་མོངས་
ཀྱི་སྐྱེ་ཚུལ་མཐའ་གཅིག་ཏུ་མ་ངེས་ཏེ། ལམ་གསུམ་ཕོ་ཕན་ཚན་གྱི་རྒྱུ་ཅན་དུ་གསུངས་
པ་དང་ཆོས་མངོན་ལས། ཕྲ་རྒྱས་ཀྱི་རྣམ་བཞག་ཇི་སྙེད་ཅིག་གསུངས་པ་རྣམས་མྱོང་བ་
ལ་བསྐོར་ནས། ཤེས་པར་བྱའོ། །གཉིས་པ་བདག་མེད་སྒྲུབ་ཚུལ་མདོར་བསྡུས་ཏེ་བསྟན་
པ་ལ། དངོས་ཀྱི་དོན་དང་། དེ་ལ་བརྟེན་ནས་སྟོན་པ་ཚད་མའི་སྐྱེས་བུར་མཐོང་ཚུལ་
ལོ། །དང་པོ་ནི། གང་ཟག་གི་བདག་ཐུན་མོང་པ་འགོག་པའི་རིགས་པ་ནི། གང་ཟག་
ཆོས་ཅན། ཁྱོད་རང་དབང་པའི་རྫས་སུ་བདེན་པར་མེད་དོ། །ཁྱོད་ཕུང་པོ་དང་བདེན་
པའི་གཅིག་དང་བདེན་པའི་ཐ་དད་གང་ཡང་མ་ཡིན་པའི་ཕྱིར། ཞེས་པའོ། །རྟག་ཟུར་



16
རྟེན་འབྲེལ་བསྟོད་འགྲེལ།
ཕྱི་མ་ནི། དེ་ཆོས་ཅན། བདེན་པའི་ཐ་དད་དུ་མེད་དེ། ཡོད་ན་ཕུང་པོ་ལས་རྫས་ཐ་དད་
པའི་གང་ཟག་རང་ད་བང་བ་དམིགས་དགོས་པ་ལ་དེ་འདྲ་མ་དམིགས་པའི་ཕྱིར། རྟག་ཟུར་
དང་པོ་ནི། ཆོས་ཅན་གང་ཟག་རང་དབང་དང་ཕུང་པོ་བདེན་པའི་གཅིག་མ་ཡིན་ཏེ། ཕུང་
པོ་ནི་མི་རྟག་ཅིང་གཞན་དབང་ཅན་ཡིན་པའི་ཕྱིར། རྟག་ཟུར་ཕྱི་མ་ནི། ཕུང་པོ་ཆོས་ཅན།
གཞན་དབང་ཅན་ཡིན་ཏེ། ལས་ཉོན་གྱིས་བསྐྱེད་པའི་ཕྱིར། །རྟག་ཟུར་དང་པོ་ནི། ཕུང་
པོ་ཆོས་ཅན། མི་རྟག་སྟེ། བྱས་པའི་ཕྱིར། དེའི་ཕྱོགས་ཆོས་སླ་ལ། ཁྱབ་པ་སྒྲུབ་པ།
བྱས་པ་ཆོས་ཅན། རང་གྲུབ་ཙམ་ནས་འཇིག་ངེས་ཡིན་ཏེ། འཇིག་པ་ཕྱིས་འབྱུང་གི་རྒྱུ་
གཞན་ལ་མི་ལྟོས་པའི་ཕྱིར། རྟག་པ་ཆོས་ཅན། བྱས་པས་སྟོང་སྟེ། རིམ་དང་གཅིག་
ཆར་གྱི་དོན་བྱེད་པ་སྟོང་པའི་ཕྱིར། ཞེས་པའོ། །དེ་གཉིས་ལ་རྗེས་ཁྱབ་སྒྲུབ་པ་ལྟོས་མེད་
ཀྱི་རྟགས་དང་། ལྡོག་ཁྱབ་སྒྲུབ་པ་གནོད་པ་ཅན་གྱི་རྟགས་ཞེས་བཤད་ལ། འདི་དོག་གི་
མཚན་ཉིད་མི་མཐུན་པའི་བདག་ཁེགས་པའི་ཞར་ལ་གསུམ་ལྡན་གྱི་བདག་ཁེགས་པར་ནུས་
སོ། །སེམས་ཙམ་པའི་ངོ་བོ་དང་ཁྱད་པར་གྱི་གཞིར་རང་གི་མཚན་ཉིད་ཀྱིས་གྲུབ་པ་འགོག་
པ་ལ། ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། མང་བའི་ཕྱིར་དང་མ་ངེས་
ཕྱིར། །དེ་ཡི་བདག་ཉིད་བདག་མང་དང་། །བདག་འདྲས་འགལ་བས་འགྲུབ་པར་འགྱུར།
ཞེས་པའི་རིགས་པ་གསུམ་གསུངས་པའི་ཆོས་དེའི་བདག་ཉིད་དུ་འགལ་བའི་རིགས་པ་ནི་
ལྟོ་ལྡིར་བ་ཆོས་ཅན། ཁྱོད་མཐོང་ཉིད་ནས་འདི་བུམ་པའོ་སྙམ་པའི་བློ་སྐྱེ་བར་ཐལ། ཁྱོད་
བུམ་བརྡ་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པའི་ཕྱིར། དོན་གཅིག་
དོན་གྱི་བདག་ཉིད་མང་པོ་འགལ་བའི་རིགས་པ་ནི། བརྒྱ་བྱིན་ཆོས་ཅན། གང་ཟག་རྒྱུད་



-
་ རྟེན་འབྲེལ་བསྟོད་འགྲེལ།
， 77
ཐ་དད་པ་དུ་མར་ཐལ། །ཁྱོད་ལ་རི་འཇོམས་གྲོང་འཇོམས་སོགས་གང་ཟག་དུ་མའི་བརྡ་
ཐ་དད་པ་དུ་མ་དངོས་དབང་གིས་འཇུག་པའི་ཕྱིར། །བདག་ཉིད་དུ་མ་འདྲེས་པར་འགལ་
བའི་རིགས་པ་ནི་ཤར་ནུབ་ཀྱི་ཉེར་སྦས་གཉིས་ཆོས་ཅན། ཁྱོད་གཉིས་མིང་གཅིག་པ་ལྟར་
དོན་གཅིག་པར་ཐལ། ཁྱོད་གཉིས་ཉེར་སྦས་ཞེས་པའི་མིང་གཅིག་པུ་འཇུག་གཞིར་རང་
མཚན་གྱིས་གྲུབ་པའི་ཕྱིར། རིགས་པ་འདི་གསུམ་ནི་དགག་བྱའི་ཁྱད་པར་མ་གཏོགས་རིགས་
པའི་འགྲོས་ནི་དབུ་མ་པ་དང་འདྲ་བར་སྣང་ངོ༌། །གཟུང་འཛིན་རྫས་གཞན་འགོག་པ་ལ།
ཐེག་བསྡུས་ལས། རྨི་ལམ་དང་གཟུགས་བརྙན་སོགས་ཀྱི་རིགས་པ་དང་། ཉི་ཤུ་པར་རྡུལ་
ཆ་མེད་འགོག་པའི་རིགས་པ་དང་། རྣམ་འགྲེལ་ལས། གཟུང་འཛིན་གྱི་མཚན་ཉིད་སྐྱེས་
ལ་འདྲ་བ་འགོག་པའི་རིགས་པ་དང་། དམིགས་བརྟགས་ལས་རྡུལ་རེ་རེ་བ་དང་ཚོགས་
པ་གཟུང་དོན་ཡིན་པ་འགོག་པའི་རིགས་པ་གསུངས་པ་རྣམས་ཤེས་པར་འདོད་ན་དྲང་ངེས་
རྣམ་འབྱེད་སོགས་སུ་བལྟ་བར་བྱའོ། །རང་རྒྱུད་པས་དགག་བྱ་འགོག་པའི་རིགས་པ་ལ་
འབྲེལ་ཟླ་མ་དམིགས་པ་དང་འགལ་ཟླ་དམིགས་པ་གཉིས་ཀྱི་ཚུལ་སོགས་གཞན་དུ་ཤེས་པར་
བྱ་ལ། འདིར་ནི་ཕྲ་བའི་བདག་ཁེགས་ན་རགས་པའི་བདག་ཞར་ལ་ཁེགས་པར་གསུངས་
ཤིང་། དེ་ཡང་རྟེན་འབྲེལ་གྱི་གཏན་ཚིགས་ལ་བརྟེན་ན་འཁོར་བའི་རྩ་བ་མཐར་ཐུག་གི་
དམིགས་གཏད་འཇིག་པར་མ་ཟད་དགོས་པ་ཁྱད་པར་ཅན་དུ་མ་ཡོད་པར་གསུངས་པས་
དེའི་ཚུལ་བརྗོད་པར་བྱའོ། །དེ་ལ་བློ་གྲོས་རྒྱ་མཚོས་ཞུས་པའི་མདོ་ལས། གང་རྣམས་
རྟེན་ཅིང་འབྲེལ་བར་འབྱུང་། །དེ་རྣམས་ངོ་བོ་ཉིད་གྱིས་མེད། །ཅེས་པ་འདིས་དངོས་པོ་
རྣམས་ཆོས་ཅན། ངོ་བོ་ཉིད་ཀྱིས་སམ་རང་བཞིན་གྱིས་མེད་དེ། རྟེན་ཅིང་འབྲེལ་བར་



རྟེན་འབྲེལ་བསྟོད་འགྲེལ།
འབྱུང་བ་ཡིན་པའི་ཕྱིར། དཔེར་ན་མེ་ལོང་ནང་གི་གཟུགས་བརྙན་བཞིན། ཞེས་པའི་གཞན་
གྲགས་ཀྱི་གཏན་ཚིགས་དང་རྟེན་འབྲེལ་གྱི་གཏན་ཚིགས་གསལ་བར་གསུངས་ལ། སྒྲུབ་
ངག་དང་ཐལ་འགྱུར་ལ་བརྟེན་ནས་བསྒྲུབ་བྱ་རྟོགས་པའི་རྗེས་དཔག་སྐྱེ་ཚུལ་གྲུབ་མཐའ་
གོང་འོག་གི་ཁྱད་པར་མི་འདྲ་བ་དག་ཤེས་པར་བྱའོ། །འདི་ལ་བརྟེན་ནས་ངེས་པ་སྐྱེ་ཚུལ་
དང་མཐའ་གཉིས་སེལ་ཚུལ་ནི། ལམ་རིམ་ཆུང་ངུ་ལས། ལྟ་བ་རྣམ་དག་གི་གེགས་གོལ་
བའི་གཙོ་བོ་ནི་གཉིས་ཏེ། གཅིག་ནོ་ཆོས་རྣམས་ལ་བདེན་པར་འཛིན་པའི་བདེན་འཛིན་
དམིགས་གཏད་ཅན་གྱི་རྟག་ལྟ་དང་སྒྲོ་འདོགས་ཀྱི་ལྟ་བའོ། །གཉིས་པ་ནི། དགག་བྱའི་
ཚད་མ་ཟིན་པར་ཐལ་དྲགས་ནས་རྒྱུ་འབྲས་རྟེན་འབྱུང་གི་ངེས་པ་རང་ལུགས་ལ་དྲང་དུ་
མེད་པར་སོང་ནས། འདི་ཡིན་དང་འདི་མ་ཡིན་གྱི་ངོས་བཟུང་བྱ་ས་མེད་པ་ཆད་ལྟ་དང་
སྐུར་འདེབས་ཀྱི་ལྟ་བའོ། །དེ་གཉིས་ནི་རྒྱུ་རྐྱེན་འདི་ལས་འབྲས་བུ་འདི་འབྱུང་ངེས་པ་དྲངས་
པའི་གཏན་ཚིགས་ལ་བརྟེན་ནས་རང་བཞིན་གྱིས་གྲུབ་པ་བཀག་པ་ན་མ་ལུས་པར་སྤོང་བ་
ཡིན་ཏེ། གཏན་ཚིགས་ཀྱི་ངེས་པས་ནི་ཆད་ལྟ་དང་། དམ་བཅས་པའི་དོན་ངེས་པས་ནི་
རྟག་ལྟ་རྩ་བ་ནས་སུན་འབྱིན་བའི་ཕྱིར། ཞེས་གསུངས་པ་ལྟར་རོ། །མྱུ་གུ་སོགས་རྒྱུ་ལ་
བརྟེན་ནས་འབྱུང་བ་རང་བཞིན་གྱིས་གྲུབ་པ་མི་རུང་སྟེ། རང་དབང་བའི་ཚུགས་ཐུབ་ཀྱི་
རང་བཞིན་གྱིས་གྲུབ་པ་དང་། རྒྱུ་རྐྱེན་ལ་རག་ལས་པ་འགལ་བའི་ཕྱིར་རོ། །དེ་ནི་བརྟེན་
ནས་སྐྱེས་པའི་གཏན་ཚིགས་ཞེས་བྱའོ། །གང་ཟག་དང་བུམ་པ་སོགས་ཀྱང་རང་བཞིན་
གྱིས་གྲུབ་པར་མི་རུང་སྟེ། རང་གི་ཚོགས་པ་ལ་བརྟེན་ནས་བཏགས་པ་ཡིན་པའི་ཕྱིར་རོ།
དེ་ནི་བརྟེན་ནས་བཏགས་པའི་གཏན་ཚིགས་ཞེས་བྱའོ། །གང་བརྟེན་ནས་སྐྱེས་པ་དང་བརྟེན་



རྟེན་འབྲེལ་བསྟོད་འགྲེལ།
ནས་བཏགས་པ་དེ་རང་བཞིན་གྱིས་གྲུབ་པའི་གཅིག་ཏུ་མེད་དེ། གཅིག་ཏུ་ཡོད་ན་བྱ་བྱེད་
ཐམས་ཅད་གཅིག་ཏུ་འགྱུར་བའི་ཕྱིར། རང་བཞིན་གྱིས་གྲུབ་པའི་གཞན་དུ་མེད་དེ། ངོ་
བོ་ཉིད་ཀྱིས་གཞན་ལ་འབྲེལ་བ་མི་རུང་བས་ལྟོས་པ་འགལ་བའི་ཕྱིར་རོ། །ཚུལ་འདི་ནི།
རྩ་ཤེས་ལས། གང་ལ་བརྟེན་ནས་གང་འབྱུང་བ། །དེ་ནི་རེ་ཞིག་དེ་ཉིད་མིན། །དེ་ལས་
གཞན་པའང་མ་ཡིན་ཏེ། །དེ་ཕྱིར་ཆད་མིན་རྟག་མ་ཡིན། །ཞེས་གཅིག་ཐ་དད་དང་རྟག་
ཆད་ཀྱི་མཐའ་བཞི་འགོག་པ་དང་། རིགས་པ་ཐམས་ཅད་གཅིག་དུ་བྲལ་གྱི་དཔྱད་ཚུལ་
ལས་མ་འདས་པར་གསུངས་པའི་དགོངས་པའོ། །དེ་བཞིན་དུ་སྐྱེ་བའི་མཐའ་བཞི་འགོག་
པ་དང་། རྣམ་ལྔ་རྣམ་བདུན་སོགས་དེ་ལྟར་སྤྲོ་ཚུལ་ཤེས་དགོས་སོ། །དེ་ལྟར་རྟེན་ཅིང་
འབྲེལ་བར་འབྱུང་བའི་ཚུལ་ལ་དཔྱད་ནས་མཚན་འཛིན་གྱི་དམིགས་གཏད་འཇིག་པའི་སྟོང་
ཉིད་ཀྱི་ངེས་པ་དྲངས་པ་ན། ལས་འབྲས་སོགས་ཀྱི་ངེས་པ་མི་འདོར་བ་གལ་ཆེ་སྟེ། དེ་
ལ་རང་བཞིན་གྱིས་ཡོད་པ་དང་ཡོད་ཙམ་དང་། རང་བཞིན་གྱིས་མེད་པ་དང་མེད་པའི་
ཁྱད་པར་ཕྱེད་དགོས་ཏེ། དེའི་ཕྱིར་སྒྱུ་མ་དང་གཟུགས་བརྙན་སོགས་ཀྱི་དཔེའི་སྟེང་ནས་
ཞིབ་ཏུ་བསམ་ཏེ་སྒྱུ་མ་བཞིན་དུ་འཆར་བ་ལ་བསླབ་པར་བྱའོ། །དེ་ཡང་སྣང་སྟོང་ཚོགས་
པ་སྒྱུ་མ་ལྟ་བུའི་སྣང་བ་དགོས་ཀྱི་མི་རྟག་པ་ཚུན་ཆད་གོམས་པའི་རྗེས་ཐོབ་ཏུ་སྣང་བ་བུན་
ལོང་དུ་འཆར་བ་དང་། སེམས་གནས་ཀྱི་སྟོབས་ཀྱིས་རྗེས་ཐོབ་ཏུ་རི་རྭ་བ་ཁང་ཁྱིམ་སོགས་
ཀྱི་རྡུལ་ཕྲ་རབ་ཚུན་རྩི་ཐུབ་པ་ལྟ་བུའི་སྣང་བ་བཀྲག་མེད་དུ་འཆར་བ་དང་། ཅི་ཡང་ཡིད་
ལ་མི་བྱེད་པ་ཙམ་གོམས་པའི་རྗེས་ཐོབ་ཏུ་ཡང་སྣང་བ་ཐམས་ཅད་འདི་ཡིན་གྱི་ངེས་བཟུང་
མེད་པའི་ཉམས་འཆར་བ་སོགས་ནི་ཐལ་རང་ལྟ་ཞོག་སེམས་ཙམ་པའི་རྗེས་ཐོབ་ཀྱི་ལྟ་བ་



80
རྟེན་འབྲེལ་བསྟོད་འགྲེལ།
སྐྱོང་ཚུལ་མ་ཡིན་པར་གསུངས་སོ། །མཁས་པ་འགའ་ཞིག་གི་གསུང་ལས་སེམས་ལ་རིགས་
པས་དཔྱད་དེ་ཞི་གནས་དང་འབྲེལ་བར་བསྒོམ་ན་སེམས་ཙམ་གྱི་ལྟ་བ་དང་ཆ་མཐུན་པ་
ཡོངས་གསུངས་ཏེ། རྗེས་ཐོབ་ཀྱི་ཕྱོགས་ཙམ་ལ་རུང་གི་མཉམ་བཞག་དང་གཏན་ནས་
མི་འདྲའོ། །དེས་ན་སེམས་ཙམ་ལུགས་སོགས་ཀྱི་མཉམ་རྗེས་ཀྱི་ལྟ་བ་སྐྱོང་ཚུལ་ཡང་ཤེས་
དགོས་སོ། །དེ་ཡང་གོམས་པའི་སྟོབས་ཀྱིས་རྟེན་འབྲེལ་རང་བཞིན་མེད་པར་རྟོགས་པའི་
བློ་དེས་མིང་གིས་བཏགས་ཙམ་བྱ་བྱེད་འཐད་པའི་ངེས་པ་རང་སྟོབས་ཀྱིས་འདྲེན་པ་ནི་སྟོང་
པ་རྟེན་འབྱུང་དུ་ཤར་བའི་དོན་དང་། ཆོས་ཐམས་ཅད་བརྟེན་ནས་བཏགས་པའི་རྟེན་འབྲེལ་
ཏུ་ངེས་པའི་བློ་དེས་རང་བཞིན་གྱིས་སྟོང་པའི་ངེས་ཤེས་ཤུགས་དྲག་པོ་རང་སྟོབས་ཀྱིས་འདྲེན་
པ་ནི། རྟེན་འབྲེལ་སྟོང་པའི་དོན་དུ་ཤར་བའི་ཚད་ཡིན་ནོ། །སྟོང་པ་རྟེན་འབྱུང་དང་རྟེན་
འབྱུང་སྟོང་པའི་དོན་དུ་ཤར་བ་ན་སྣང་བས་ཡོད་མཐའ་སེལ་བ་དང་། སྟོད་པས་མེད་མཐའ་
སེལ་བ་ཞེས་ཐལ་འགྱུར་བའི་ཁྱད་ཆོས་བླ་ན་མེད་པར་གསུངས་པ་དེ་ཉིད་ཀྱང་འབད་མེད་
དུ་གྲུབ་པ་ཡིན་ནོ། །དེ་ཡང་ནང་དུ་ཅུང་ཟད་འཕྲིག་ཚུད་པ་ཞིག་ལ་ཕྱིའི་འདུ་བྱས་ཐམས་
ཅད་ཀྱིས་མི་རྟག་པ་སྟོན་པར་གསུངས་པ་ལྟར་ནང་དུ་སྟོང་པ་དང་རྟེན་འབྱུང་དོན་གཅིག་
ཏུ་གོམས་པ་ན་ཕྱིའི་ཆོས་གང་དང་གང་མཐོང་བ་ན་སྟོང་པ་ཉིད་གསལ་བཏབ་པ་བཞིན་དུ་
འགྲོ་བས་ཚེ་རབས་གཞན་དུ་རྟེན་འབྱུང་གི་ཆོས་བཤད་པ་ན་སྟོང་ཉིད་ཀྱི་བག་ཆགས་སད་
པར་འགྱུར་པ་རྟ་ཐུལ་གྱིས་བདེན་པ་བཞིའི་ཆོས་བསྟན་པ་ལ་བརྟེན་ནས། ཤཱ་རིའི་བུས་སྟོང་
ཉིད་རྟོགས་པ་བཞིན་ཡིན་ཞེས་རྩ་ཤེས་ཊིཀ་ཆེན་ལས་བཤད་པ། གཞན་ཡང་མདོ་དུ་མ་
དང་ཇོ་བོ་དང་ཤཱནྟི་བའི་རྣམ་ཐར་བཞིན་ནོ། །དེའི་ཚེ་བདེན་གཉིས་ཀྱི་གནས་ཚུལ་ལ་ཤིན་



81 ་
རྟེན་འབྲེལ་བསྟོད་འགྲེལ།
ཏུ་མཁས་པའི་སྟོབས་ཀྱིས་བྱང་ཆུབ་སེམས་འགྲེལ་ལས། ཆོས་རྣམས་སྟོང་པ་འདི་ཤེས་
ནས། །ཞེས་སོགས་ལྟར་སྣོད་བཅུད་ཀྱི་ཆོས་ལ་ངོ་མཚར་མི་སྐྱེད་པ་མེད་པ་ཞིག་ཡོད་པར་
མངོན་ནོ། །དེ་འདྲའི་ལྟ་བའི་རྒྱུན་སྐྱོང་ཚུལ་སྒོམ་རིམ་ལྔ་སོགས་ཡོད་པ་གཞན་དུ་ཤེས་
པར་བྱའོ། །གཉིས་པ་དེ་ལ་བརྟེན་ནས་སྟོན་པ་ཚད་མའི་སྐྱེས་བུར་མཐོང་ཚུལ་ནི། རྣམ་
འགྲེལ་ལེའུ་གཉིས་པའི་འགྲོས་དང་བསྟུན་ནས་འཆད་ན། དེ་ཡང་རྫ་མཁན་གྱིས་འཇིམ་
པ་ལས་བྱས་པའི་བུམ་པ་མཐར་འཇིག་པ་མངོན་སུམ་དུ་མཐོང་པ་ན། འདི་ཉིད་དཔེར་བྱས་
ནས་འདུ་བྱས་རྣམས་མཐར་འཇིག་པའི་མི་རྟག་པ་རགས་པ་བློ་ལ་གྲུབ་དེ་ལ་བརྟེན་ནས་སྐད་
ཅིག་རེ་རེར་ཡང་འཇིག་པའི་ཕྲ་བའི་མི་རྟག་པ་བློ་ངོར་གྲུབ། དེ་ལ་བརྟེན་ནས་ཕུང་པོ་ལ་
དབང་བསྒྱུར་པ་པོའི་བདག་རྟག་པ་གཅིག་པུ་རང་དབང་ཅན་ཕུང་པོ་ལས་ངོ་བོ་ཐ་དད་པའི་
བདག་མེད་པར་གྲུབ། དེ་ལ་བརྟེན་ནས་ཕུང་པོའི་ངོ་བོ་ཉིད་དུ་གྲུབ་པའི་བདག་རྫས་ཡོད་
དུ་མེད་པར་གྲུབ། དེ་ལ་བརྟེན་ནས་བདག་དང་ཕུང་པོ་སོགས་ལས་ཀྱི་བག་ཆགས་དང་སེམས་
ཀྱི་སྣང་བ་ཙམ་གྱི་བྱས་པ་འགྲུབ། དེ་ལ་བརྟེན་ནས་ཕྱི་ནང་གི་དངོས་པོ་ཐམས་ཅད་བློ་ལ་
སྣང་བའི་དབང་གིས་བཞག་པ་ཙམ་དུ་གྲུབ། དེ་ལ་བརྟེན་ནས་བློས་བཞག་ཙམ་དང་རྟོག་
པས་བཞག་ཙམ་དང༌། མིང་གིས་བཏགས་པ་ཙམ་དུ་གྲུབ་སྟེ། རང་བཞིན་མེད་པར་ངེས་
པ་ན་གཙང་བདེ་རྟག་བདག་ཏུ་འཛིན་པ་ནས་ཕྲ་བའི་བདེན་འཛིན་གྱི་བར་གྱི་སྒྲོ་འདོགས་རིམ་
པར་ཁེགས་པར་འགྱུར་ལ་གྲུབ་མཐའ་འོག་མའི་ལྟ་བ་ལ་བརྟེན་ནས་གོང་མའི་ལྟ་བ་རྙེད་ཚུལ་
ཡང་ཤེས་སོ། །རང་བཞིན་མེད་པའི་ངེས་ཤེས་མངོན་གྱུར་དུ་ལྡན་བཞིན་དུ་རང་བཞིན་
དུ་བདེན་པར་ཞེན་པ་མངོན་གྱུར་དུ་མི་འབྱུང་བར་རྣལ་འབྱོར་པས་མྱོང་བས་གྲུབ་པ་ན། གང་



s2
རྟེན་འབྲེལ་བསྟོད་འགྲེལ།
གཉེན་པོའི་ཚོགས་དང་ཉེ་བ་ན་འགྲིབ་པའི་ཆོས་ཅན་ཡིན་པ་དེ་ནི་གཉེན་པོའི་སྟོབས་ཀྱིས་
གཏན་ཟློག་པ་སྲིད་པ་ཡིན་ཏེ། མེ་ནི་ཆུ་ལ་སོགས་པས་ཟིལ་གྱིས་གནོན་པ་ལྟ་བུའོ། །བདག་
ཏུ་འཛིན་པ་ཡང་གཉེན་པོ་དང་ཉེ་བ་ན་འགྲིབ་པའི་ཆོས་ཅན་དུ་སྣང་ངོ་ཞེས་པའི་རིགས་པ་
ལ་བརྟེན་ནས་ཐར་པ་བློ་ལ་གྲུབ། །དེ་ལ་བརྟེན་ནས་བདག་མེད་པར་རྟོགས་པའི་ཤེས་རབ་
ཆོས་ཅན། གོམས་རྐྱེན་དང་མ་བྲལ་པར་གོམས་པར་བྱས་ནས་གོམས་པ་མཐར་ཐུག་ཏུ་
འགྲོ་སྟེ། རྟེན་བརྟན་གོམས་པར་བྱས་ཟིན་འབད་རྩོལ་བསྐྱར་མ་ལ་མི་ལྟོས་པའི་སེམས་
ཀྱི་ཡོན་ཏན་ཡིན་པའི་ཕྱིར་ཞེས་པས་རྣལ་འབྱོར་མངོན་སུམ་འགྲུབ་པས་ན་མི་འཇིགས་པའི་
དམ་བཅའ་བཞི་ལ་གླགས་མི་རྙེད་པའི་ངེས་ཤེས་སྐྱེ་ལ། དེ་ལྟར་མཐོང་བ་མངོན་གྱུར་རྫ་
བུམ་འཇིག་པ་ནས་བཟུང་སྟེ་རིམ་གྱིས་མ་མཐོང་བ་ལྐོག་གྱུར་རྣམ་མཁྱེན་གྱི་བར་དངོས་
སྟོབས་ཀྱིས་གྲུབ་པ་ན། དེ་ལྟར་སྟོན་པའི་མདོ་རྣམས་བསྟན་དོན་ལ་མི་བསླུ་བར་གྲུབ་ཅིང་།
དེ་ཉིད་མཐུན་དཔེར་བྱས་ཏེ། དཔྱད་གསུམ་གྱིས་དག་པ་རྟགས་སུ་བཀོད་ནས་ཤིན་ལྐོག་
སྟོན་པའི་མདོ་གཞན་ཡང་བསྟན་དོན་ལ་མི་བསླུ་པར་འགྲུབ་པ་ཡིན་ནོ། །དེས་ན་སངས་
རྒྱས་བཅོམ་ལྡན་འདས་ཐར་འདོད་ལ་མི་བསླུ་ཞིང་དེའི་བསྟན་པ་ཁོ་ན་ཐར་འདོད་ཀྱི་འཇུག་
ངོགས་སུ་མཐོང་ནས་ལམ་ལ་རིམ་གྱིས་བསླབས་ཏེ། ཐེག་དམན་ལྟར་ན་ལམ་ལྔ་དང་ཞུགས་
འབྲས་བརྒྱད། ཐེག་ཆེན་ལྟར་ན་ལམ་ལྔ་དང་ས་བཅུ་རིམ་གྱིས་བགྲོད་ནས་འབྲས་བུའི་
མཆོག་སངས་རྒྱས་ཀྱི་བར་དུ་འཐོབ་པར་བྱེད་དེ། ཚུལ་དེ་ནི་ཡི་གེ་མང་བས་འཇིགས་ནས་
བྲི་བའི་དལ་བ་མ་བྱས་སོ། །དེ་ལྟར་ན་འཕགས་པའི་ཡུལ་དུ་གྲུབ་མཐའ་རྣམ་བཞིའི་གཞུང་
ལུགས་ཕྲ་ཞིང་ཞིབ་པར་འབྱེད་པའི་པཎ་གྲུབ་ནམ་མཁའི་སྐར་ཚོགས་ལྟ་བུ་བྱུང་བས་དགག་



83
རྟེན་འབྲེལ་བསྟོད་འགྲེལ།
སྒྲུབ་ཀྱི་འོད་ཟེར་འགྱེད་པར་མཛད་པ་དེ་ལས་ཆོས་རྒྱལ་ལོ་པཎ་རྣམས་ཀྱི་ཐུགས་རྗེའི་བྱེད་
པོས་གངས་རིའི་ལྗོངས་འདིར་བསྟན་པའི་འོད་སྣང་དཀར་པོས་ཁྱབ་པར་གྱུར་ཀྱང་ཕལ་མོ་
ཆེ་ཞིག་གི་ཐུགས་ངོར་གྲུབ་མཐའ་སོ་སོའི་ལམ་སྲོལ་རྒྱུ་སྐར་གྱི་འོད་ཟེར་གཅིག་ཏུ་འདྲེས་
ཏེ་ཐུབ་པའི་རིང་ལུགས་བཟང་པོ་ཉིད་བལ་པ་ཛ་བཞིན་དུ་ཀུན་ཏུ་འཛིངས་པར་བྱས་པ་ན།
རྗེ་རྒྱལ་བ་གཉིས་པ་བློ་བཟང་གྲགས་པའི་དཔལ་གྱིས། ཐོས་བསམ་སྒོམ་གསུམ་གྱི་སྒོ་ནས་
མཁས་མཆོག་བྱེ་བའི་སྤྱོད་ཡུལ་དུ་མ་གྱུར་པའི་བསྟན་པའི་གནད་ཇི་ལྟ་བ་བཞིན་དུ་གཟིགས་
ཤིང་གསུང་རབ་ཐམས་ཅད་གདམས་ངག་ཏུ་ཤར་ནས་བཅོམ་ལྡན་འདས་ལ་བསྟོད་པ་མཛད་
པ་འདི་ཉིད་ལ་སུས་ཀྱང་འགྲན་དུ་མེད་པར་ཤེས་པར་བྱའོ། །འོ་ན་བོད་ཀྱི་ཆེན་པོ་རྣམས་
ཀྱི་ཐུགས་ངོར་གྲུབ་མཐའ་སོ་སོའི་སྐབས་མ་ཕྱེད་པའི་དབང་གིས་ཐུབ་པའི་རིང་ལུགས་བལ་
པ་ཛ་བཞིན་དུ་འཛིངས་པར་བྱས་ཚུལ་ཇི་ལྟར་ཡིན་ཞེ་ན། དེ་ལ་སྔོན་གྱི་ཆེན་པོ་རྣམས་
ཀྱིས་དབུ་མ་ཐལ་འགྱུར་བའི་ལུགས་འཛིན་པར་བཞེད་ཀྱང་། བཞེད་ཚུལ་སྣ་ཚོགས་ཞིག་
ཡོད་འདུག་སྟེ། ཁ་ཅིག་ཀུན་རྫོབ་ཀྱི་ཆོས་རྣམས་རིགས་པས་དཔྱད་མི་བཟོད་པའི་བཙལ་
ན་མི་རྙེད་པས་ཡོད་ཟེར་མི་རུང་། མ་བརྟག་མ་དཔྱད་པའི་ངོར་རམ་ཐ་སྙད་འཁྲུལ་ངོ་ཙམ་
དུ་ཡོད་པས་མེད་ཟེར་མི་རུང༌། དེས་ན་ཡོད་མིན་མེད་མིན་གྱི་(པ་ཚབ་ཀྱི་རྗེས་འབྲང་
ལྟ་བ་) རང་ལུགས་དང་། བསྒྲུབ་བྱ་སྒྲུབ་བྱེད་སོགས་གཞན་ངོ་ཁོ་ནར་འཇོག་དགོས་པར་
འདོད། ཁ་ཅིག་( ཀརྨ་དཀོན་གཞོན་སོགས་ཟེར་）སྟོང་ཉིད་རིགས་ཤེས་ཀྱིས་རྙེད་པས་
དོན་དམ་དུ་ཡོད་ལ། དོན་དམ་དུ་ཡོད་པས་ཡོད་གོ་ཆོད། ཐ་སྙད་ཀྱི་ཆོས་རྣམས་བཙལ་
ན་མི་རྙེད་པས་ཐ་སྙད་དུ་ཡོད་ཀྱང་ཡོད་གོ་མི་ཆོད་ཟེར། ཁ་ཅིག་གིས་( སྟག་ཚང་ལོ་ཙཱ་



84
རྟེན་འབྲེལ་བསྟོད་འགྲེལ།
སྒྲ་པ་ཤེས་རབ་རིན་ཆེན་) ཕྱུགས་རྫི་སོགས་མ་བརྟགས་མ་དཔྱད་པའི་ངོར་བཞག་པའི་བདེན་
གཉིས་ཚན་གཅིག་གང་ཟག་གི་བདག་མེད་རྟོགས་ནས་བརྟགས་ཤིང་དཔྱད་པའི་ངོར་བཞག་
པའི་བདེན་གཉིས་ཚན་གཅིག ཆོས་ཀྱི་བདག་མེད་རྟོགས་ནས་ཤིན་ཏུ་དཔྱད་པའི་ངོར་ཀུན་
རྫོབ་གཏན་མེད་དང་། གཞན་ངོར་བདེན་གཉིས་འཇོག་པའི་རྣམ་བཞག་གསུམ་འདོད་པ་
དང། ཁ་ཅིག་གིས་( རྙིང་མ་པ་)འཁྲུལ་པ་མ་ཟད་བར་དུ་འཁོར་འདས་ཡོད་ལ། འཁྲུལ་
པ་ཟད་ན་ཀུན་རྫོབ་མེད་འགྲོ་བས་བློ་ཟད་ཆོས་ཟད་རྟོགས་པའི་མཐར་ཐུག་ཏུ་འདོད་པ་དང་།
འགའ་ཞིག་དོན་དམ་བདེན་པ་ཐ་སྙད་པའི་ཚད་མས་མི་རྙེད་ལ་རིགས་ཤེས་ཀྱིས་རྙེད་ན་བདེན་
གྲུབ་ཏུ་འགྱུར་བས་ཤེས་བྱ་མ་ཡིན་པར་བཞེད་པ་དང་། འགའ་ཞིག་(ཇོ་ནང་）དོན་དམ་
རང་གི་ངོ་བོ་བདེན་པར་གྲུབ་ཅིང་ཟག་བཅས་ཀྱི་དངོས་པོ་གཞན་གྱིས་སྟོང་པས་གཞན་སྟོང་
དང་བདེ་གཤེགས་སྙིང་པོ་རྟག་བརྟན་ཐེར་ཟུག་བདེན་གྲུབ་སེམས་ཅན་ཐམས་ཅད་ཀྱི་རྒྱུད་
ལ་ཡོད་པ་ཡིན་ཞེས་ཟེར་བ་དང་། ཁ་ཅིག་(ངོར་པ་དཀོན་ལྷུན་)སྟོང་ཉིད་དང་ནམ་མཁའ་
གཉིས་ཀྱི་དབྱེ་བ་མ་ཕྱེད་པར་ཐབས་དང་བྲལ་ན་ལྷག་མཐོང་ཙམ་གྱིས་གཟུགས་མེད་དུ་གོལ་
བར་བཤད་པ་དང་། ཁ་ཅིག་དབུ་མ་པ་ལ་ཁས་ལེན་མེད་ཟེར་བ་དང་། ཕལ་ཆེ་པས་རང་
བཞིན་མེད་པའི་དོན་གཏན་མེད་དུ་གོ་བ་དང་། འགའ་ཞིག་(བཀའ་རྒྱུད་པ་ནང་ཚན་)གིས་
སེམས་གཟུགས་ཅན་དུ་གྲུབ་པས་སྟོང་པ་ཆོས་ཉིད་དུ་འདོད་པ་དང་། ཁ་ཅིག་གིས་(གཅོད་
ཡུལ་པ་)སེམས་སྐད་ཅིག་གཉིས་པར་འགག་པའི་ཆ་ལ་རྣམ་རྟོག་ཆོས་སྐུར་ངོ་སྤྲོད་པ་དང་། .
ཁ་ཅིག་གིས་(བོད་ཕལ་ཆེར་)ཅི་ཡང་ཡིད་ལ་མི་བྱེད་པར་རྟོག་པའི་འཕྲོ་འདུ་བཀག་པ་
སྟོང་ཉིད་དུ་ངོ་སྤྲོད་པ་དང་། ཁ་ཅིག་གིས་(སྔར་བས་མང་པོ་)ཅི་མེད་ཅང་མེད་ཀྱི་ཆད་



s5
རྟེན་འབྲེལ་བསྟོད་འགྲེལ།
སྟོང་སྟོང་ཉིད་དུ་འདོད་པ་དང་། ཁ་ཅིག་གིས་(ཕྱག་ཆེན་པ་ལ་ལ་)གདོད་མ་ནས་སྣོད་
ཐམས་ཅད་གཞལ་ཡས་ཁང་དང་། བཅུད་ཐམས་ཅད་རྡོ་རྗེ་འཆང་གི་ངོ་བོར་བདེན་པར་
གྲུབ་ལ་འདི་ལྟར་རྟོགས་པ་ནི་ཕར་ཕྱིན་གྱི་ལྟ་བ་ལས་མཆོག་ཏུ་གྱུར་པ་གནས་ལུགས་ལྷན་
ཅིག་སྐྱེས་པའི་ལྟ་བ་ཡིན་ཞེས་ཟེར་བ་དང་། འགའ་ཞིག་གིས་འཁྲུལ་འཁོར་དང་རླུང་སྦྱོར་
སོགས་ལ་བརྟེན་ནས་སེམས་གསལ་ལེ་ཧྲིག་གེ་པ་ལ་གནས་ཆ་བཙལ་ནས་དེའི་སྟེང་དུ་འཇོག་
པ་ནི་སྟོང་ཉིད་སྒོམ་པར་འདོད་པ་སོགས་ལམ་རིམ་དང་། སྟོང་ཐུན་དང་། ལྟ་ངན་མུན་
སེལ་དང་། དྲི་བ་ལྷག་བསམ་རབ་དཀར་དང་། རྗེ་བ་སོ་པའི་ལྟ་ཁྲིད་སོགས་དང་། མཁས་
པ་སོ་སོའི་གཞུང་ལས་འབྱུང་བ་ལྟར་རོ། །དེ་དག་ཐམས་ཅད་ཀྱིས་ལྟ་བ་གཏན་ལ་འབེབས་
ལུགས་མི་འདྲ་ཡང་སྒོམ་པའི་ཚེ། བརྗོད་ཚུལ་ཙམ་མ་གཏོགས་ཡུལ་ཅི་ཡང་མ་ཡིན་པ་
ལ་བློས་ཅིར་ཡང་མི་འཛིན་པར་བཞག་ན་སེམས་ཀྱི་གནས་པ་རྙེད་ཡོངས་པར་ཁ་འཆམ་
པ་ཞིག་ཡིན་པར་སྟོང་ཐུན་ལས་གསུངས་སོ། །སྒོམ་གྲུབ་པ་ན་ཡང་ཏིང་ངེ་འཛིན་གཅིག་
གི་གནས་ཆ་ནི་གནས་དང་གསལ་ཆ་ལྷག་མཐོང་དུ་འདོད་པ་སོགས་སྣ་ཚོགས་བྱུང་བ་ལ་
མཁས་པ་སོ་སོས་དགག་པ་མཛད་པ་ཡང་མཐའ་ཡས་པ་ཡོད་པས་སོ། །ས་རྙིང་ཀར་འབྲུག་
གི་མཁས་གྲུབ་མང་པོས་སེམས་ལ་དམིགས་ནས་ལྟ་བ་སྐྱོང་བར་གསུངས་པ་ཡང་དེ་ཉིད་
སྒོམ་ཚུལ་ལེགས་ན་ཞི་གནས་རྣམ་དག་སྐྱེ་བ་དང་། རིམ་གྱིས་ཕྱག་ཆེན་སོགས་ལ་འཁྲིད་
སླ་བར་དགོངས་ཀྱི་སེམས་ལ་དམིགས་ནས་སྒོམ་པ་ཙམ་ལྟ་བ་མཐར་ཐུག་ཏུ་བཞེད་པའི་
གོ་སྐབས་ག་ལ་ཡོད། །དེ་ལྟར་འཁྲུལ་བའི་བླུན་སྒོམ་ལ་ཉེན་ཤིན་ཏུ་ཆེ་བས་འཇམ་མགོན་ .
ས་པཎ་སོགས་ཀྱིས་ལུང་རིགས་བྱེ་བས་དགག་པ་མཛད་དོ། །འོན་ཀྱང་སྔོན་གྱི་བཀའ་
11



86
རྟེན་འབྲེལ་བསྟོད་འགྲེལ།
གདམས་པ་ཆེན་པོ་རྣམས་དང་མར་མི་སོགས་བཀའ་རྒྱུད་གོང་མ་རྣམས་དང་། ས་ཆེན་
གོང་མ་ལྔ་དང་ས་སྐྱའི་མཁས་པ་ཆེན་པོ་རེད་མདའ་པ་སོགས་ཀྱི་གསུངས་སྒྲོས་ལ། རྗེའི་
གསུང་དང་གནད་གཅིག་པ་མང་དུ་ཡོད་དེ། རྗེ་རེད་མདའ་པ་ཆེན་པོས་བླ་མ་འོད་ཟེར་
རྒྱལ་མཚན་གྱིས་དྲིས་ལན་དུ། རྒྱུ་འབྲས་བསླུ་བ་མེད་པའི་ཡིད་ཆེས་དང་། །རྟེན་འབྲེལ་
སྟོང་པར་རྟོགས་པའི་ཤེས་རབ་གཉིས། །འབྲལ་མེད་ཟུང་དུ་ཆུད་པར་ནམ་གྱུར་པ། དེ་
ཚེ་མཐའ་བྲལ་དབུ་མའི་ལམ་ལ་ཞུགས། །ཇི་ལྟར་སྣང་ཞིང་གྲགས་པའི་དངོས་འདི་ལ།
རང་གཞན་གྲུབ་མཐས་བཏགས་པའི་ཀུན་བཏགས་དང་། ལྷན་སྐྱེས་ཡིད་ཀྱིས་དངོས་འཛིན་
མུན་པ་རྣམས། །རྣམ་དག་ལུང་རིགས་ཟེར་གྱིས་རབ་བསལ་ཏེ། །སྣང་དུས་ཉིད་ན་སྟོང་
པར་རྟོགས་པ་དང་། སྟོང་པ་རྟོགས་ཚེ་སྣང་བ་མི་འགོག་པ། །ཟུང་འཇུག་ཚུལ་ལ་ངེས་
པ་ནམ་བརྙེད་པ། དེ་ཚེ་རྒྱལ་བའི་དགོངས་པ་རྟོགས་པ་ཡིན། །ཞེས་དང་། །ཀུན་རྫོབ་
བདེན་བ་སྤངས་པ་ཡིས། །སྟོང་པ་འགྱུར་མེད་འགྲུབ་བོ་ཞེས། །ཐུབ་ཆོད་ཅན་གྱི་སྐྱེ་བོ་
སྨྲ། །དེ་ལ་ཐུབ་པས་ཇི་ལྟར་དགོངས། ཞེས་བོད་ཀྱི་འདོད་ཚུལ་ལ་མ་རངས་པ་མཛད་
པ་སོགས་ཡོད་ལ། མཁས་གྲུབ་ཐམས་ཅད་མཁྱེན་པས་ནི་རིང་སྒྲུབ་པ་དཔལ་གྱིས་དྲིས་
ལན་དུ། བླ་མ་ཡབ་སྲས་གཉིས་པོ་ཚིག་གི་བརྗོད་ཚུལ་ཕྲན་ཚེགས་མ་གཏོགས་དགོངས་
པ་མི་གཅིག་པ་གཏན་མེད་ཅེས་གསུངས་སོ། །ཚིག་གི་བརྗོད་ཚུལ་ཕྲན་ཚེགས་མི་གཅིག་
ཚུལ། དེ་ཉིས་ལས། བླ་མ་ཡབ་ཀྱིས་མཉམ་བཞག་ཏུ་སྣང་བ་འགོག་ཅེས་གསུངས་པ་
ནི། རྗེ་ཐམས་ཅད་མཁྱེན་པས་མཉམ་བཞག་གི་རིག་ངོར་སྣང་བ་ལྡོག་དགོས་པར་བཞེད་
པ་དང་དོན་འདྲ་བས། རྣང་བ་མེད་པར་བསྒོམ་པ་མིན་ནོ། །འདི་ཤིན་ཏུ་གནད་ཆེ་བའི་



རྟེན་འབྲེལ་བསྟོད་འགྲེལ།
མན་ངག་ལགས། དོན་འདི་ལ་བླ་མ་ཡབ་སྲས་གཉིས་དགོངས་པ་གཅིག་དང་དབྱངས་གཅིག་
ཏུ་བདག་གིས་རྟོགས་ཞེས་དང་། བླ་མ་ཡབ་ཀྱི་བཞེད་པས་གང་ཟག་གི་བདག་ཅེས་པ་ཕུང་
པོ་ལྔའམ་བཞི་ལ་བརྟེན་ནས་བཏགས་པའི་བཏགས་ཡོད་མིང་རྐྱང་ཙམ་འདི་ཀ་ལ་བཞེད།
འདི་ཐ་སྙད་དུ་མི་འགོག་ཅིང་ལས་འབྲས་ཀྱི་རྟེན་ཡིན། དེ་དོན་དམ་དུ་འགོག་ལ་གང་ཟག་
གི་བདག་གོག་པའི་དོན་དུ་བཞེད། བླ་མ་སྲས་ཕུང་པོ་ལྔ་ལ་བརྟེན་ནས་བཏགས་པའི་སྐྱེས་ ་
བུ་དེ་གང་ཟག་ཡིན་གྱི་གང་ཟག་གི་བདག་མ་ཡིན། དེ་རང་བཞིན་གྱིས་གྲུབ་པ་གང་ཟག་
གི་བདག་ཏུ་བཞེད། གང་ཟག་ལས་འབྲས་ཀྱི་རྟེན་དང་། གང་ཟག་གི་བདག་རྟགས་ཀྱི་
དགག་བྱར་བཞེད། དེས་ན་ཡབ་སྲས་གཉིས་གང་ཟག་གི་བདག་ཐ་སྙད་འགོག་པ་དང་།
མི་འགོག་པའི་ཚུལ་ཅུང་ཟད་མི་འདྲ་ན་ཡང་འཆད་པའི་ཚེ་མ་གཏོགས་སྒོམ་པའི་ཚེ་འཛོལ་
ཆེན་པོ་མི་འོང་ཞེས་གསུངས་པ་ལྟར་རོ། །དེ་བཞིན་དུ་ཞེན་པ་བཞི་བྲལ་དུ། །ཚེ་འདི་ལ་
ཞེན་ན་ཚོས་པ་མིན། །འཁོར་བ་ལ་ཞེན་ན་ངེས་འབྱུང་མིན། །བདག་དོན་ལ་ཞེན་ན་བྱང་
སེམས་མིན། །འཛིན་པ་བྱུང་ན་ལྟ་བ་མིན། ཞེས་གསུངས་པ་བྱང་ཆུབ་ལམ་རིམ་གྱི་དོན་
བསྡུ་ལྟ་བུར་སྣང་ངོ༌། །ལམ་འབྲས་ཀྱི་ཞི་གནས་ཡན་ཆད་ཟླ་མེད་པ་ཡིན་རུང་། ལྟ་བ་
གྲུབ་མཐའི་ཤན་མ་ཕྱེ་བ་ཞིག་ཡོད་ལ། ལྟ་བ་ངོ་སྤྲོད་སྒྱུ་མ་སོགས་དཔེ་བཅུ་གཉིས་ཀྱིས་
བྱས་པ་ལྟ་བ་ལ་འཕྲིག་ཚུད་པ་ལ་ཕན་ཆེ་ཡང་ལས་དང་པོ་བས་གསར་རྟོགས་དཀའ་ཞེས་
གསུངས་པས་ས་སྐྱ་ཚད་ཀྱི་ལྟ་བ་མགྲིན་གཅིག་ཏུ་འབབ་པ་དཀའ་འམ་སྙམ། དེ་བཞིན་
དུ་བཀའ་གདམས་པའི་བེའུ་བུམ་སྔོན་མོ་ལས། །རྟག་དང་ཆད་སོགས་ལྟ་ངན་སེལ་བ། །རྟེན་
ཅིང་འབྲེལ་འབྱུང་བསྒོམ་པས་ཡིན་ཏེ། །དེ་ཡང་གྲངས་ཙམ་བགྲང་བས་མ་ཡིན། །མན་



.88
རྟེན་འབྲེལ་བསྟོད་འགྲེལ།
ངག་གསུམ་གྱིས་བསམ་པར་བྱས་ཏེ། །རྟག་དང་ཆད་སོགས་ལྟ་ངན་ངན་སེལ་བས། །སྟོང་
པ་ཉིད་ཀྱང་མྱུར་དུ་རྟོགས་འགྱུར། །ཞེས་རྟེན་འབྲེལ་གྱིས་མཐའ་གཉིས་སེལ་ཚུལ་སོགས་
དང་། སྙིང་རྗེས་རང་དབང་མེད་པར་འཕངས་པས། །སྟོང་ཉིད་མཉམ་བཞག་དུས་ནས་
བྱུང་འབྲེལ། །རྗེས་ཐོབ་ཐབས་ལ་གོམས་བྱེད་དུས་ནའང་། །རང་བཞིན་ཤེས་པས་དེ་
ཡང་ཟུང་འབྲེལ། ཞེས་བདེན་གཉིས་ཟུང་འབྲེལ་དང་ཐབས་ཤེས་ཟུང་འབྲེལ་གྱི་ཚུལ་དང་།
ཁ་ཅིག་ཐོས་བསམ་དུས་ན་རིགས་པས། །རང་བཞིན་མེད་པར་གཏན་ལ་ཕབ་ནས། །སྒོམ་
དུས་མི་རྟོག་འབའ་ཞིག་སྒོམ་ཟེར། །དེ་ལྟ་ན་ནི་འབྲེལ་མེད་སྟོང་ཉིད། ལོགས་སུ་བསྒོམ་
ཕྱིར་གཉེན་པོར་མི་འགྱུར། །ཞེས་བོད་ཀྱི་ལྟ་སྒོམ་ལ་མ་རངས་པར་མཛད་པ་འདི་རྣམས་
ཀླུ་སྒྲུབ་ཟླ་གྲགས་ནས་རིགས་པའི་ཁུ་བྱུག་ལ་བརྒྱུད་པའི་ཞལ་གདམས། ཇོ་བོས་འབྲོམ་
ལ་གནང་བ་ལྟར་རྒྱལ་སྲས་པོ་ཏོ་པས་གསུངས་པའི་གསུང་རྒྱུན་འཁྲུལ་མེད་བཀོད་པར་གདོན་
མི་ཟའོ། །རྗེ་བཙུན་མི་ལའི་གསུང་མགུར་དུ། དགེ་དང་མི་དགེའི་ལས་རྣམས་ལ། །རྒྱུ་
འབྲས་དག་པར་མ་བསམ་ན། །ངན་སོང་སྡུག་བསྔལ་མི་བཟོད་པས། །ཕྲ་ཞིང་ཕྲ་བའི་
རྣམ་སྨིན་ལ། །བག་ཡོད་དྲན་པས་ཟིན་ཀྱང་འཚལ། །ཞེས་སྐྱེས་བུ་ཆུང་ངུ་དང་། འདོད་
ཡོན་ལ་སྐྱོན་དུ་མ་བལྟས་ཤིང་། །ཞེན་པ་ནང་ནས་མ་ལོག་ན། །འཁོར་བའི་བཙོན་རྭ་
མི་གྲོལ་བས། །ཐམས་ཅད་སྒྱུ་མར་ཤེས་པའི་བློས། །ཀུན་འབྱུང་གཉེན་པོ་བརྟེན་ཀྱང་
འཚལ། །ཞེས་སྐྱེས་བུ་འབྲིང་དང་། འགྲོ་དྲུག་སེམས་ཅན་ཕམ་ལ། །བྱས་པ་དྲིན་དུ་མི་
གཟོ་ན། །ཐེག་པ་དམན་པར་གོལ་བའི་སྐྱོན། །དེ་ཕྱིར་བརྩེ་བ་ཆེན་པོ་ཡིས། །བྱང་ཆུབ་ ་
སེམས་ལ་བསླབ་ཀྱང་འཚལ། །ཞེས་སྐྱེས་བུ་ཆེན་པོ་དང་། ལྟ་བ་ཞུས་པའི་ལན་དུ། དོན་
་
，



་་ 89
རྟེན་འབྲེལ་བསྟོད་འགྲེལ།
དམ་བདེན་པའི་དབང་དུ་ནི། །བགེགས་ལས་སངས་རྒྱས་ཉིད་ཀྱང་མེད། །ཅེས་སོགས་
ཀྱིས་དོན་དམ་དུ་མེད་ཚུལ་དང་། ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་
མྱ་ངན་འདས་། ཐམས་ཅད་ཡོད་ཅེས་ཐུབ་པས་གསུངས། །ཞེས་ཀུན་རྫོབ་ཏུ་གྲུབ་ཚུལ་
དང་། ཡོད་པ་དངོས་པོར་སྣང་བ་དང་། །མེད་པ་སྟོང་པའི་ཆོས་ཉིད་གཉིས། །ངོ་བོ་
དབྱེར་མེད་རོ་གཅིག་པས། །ཞེས་བདེན་གཉིས་ཟུང་འཇུག་དང་། །དེ་ལྟར་རྟོགས་པའི་ -
མཁས་པ་ཡིས། །ཆོས་ཅན་མ་མཐོང་ཆོས་ཉིད་མཐོང་། །ཞེས་མཉམ་བཞག་ཏུ་ལྟ་བ་
སྒོམ་ཚུལ་དང་། དེ་ལས་སྙིང་རྗེའི་ཤུགས་འབྱུང་སྟེ། །ཞེས་སྟོང་ཉིད་སྙིང་རྗེའི་སྙིང་པོ་
ཅན་གྱི་ཐབས་ཤེས་ཟུང་འབྲེལ་གསུངས་པ་འདི་ནི་རྗེ་བཙུན་རང་གི་མཐར་ཐུག་གི་དགོངས་
པའི་གཏད་སོ་རྗེན་པར་གསུངས་པ་ཡིན་ངེས་ཏེ། ལྷོ་བྲག་མར་པར་ཉམས་རྟོགས་ཕུལ་བའི་
སྐོར་དང་གུང་འགྲིགས་པས་སོ། །དེ་ཡང་ཉམས་རྟོགས་འབུལ་བའི་སྐབས་སུ་ཞི་གནས་
ཀྱི་སྐབས་སུ་རྣམ་རྟོག་རྒྱུན་ཆད་པ་འདྲ་བ་ཞིག་གསུངས་པ་ནི། དེ་ལྟའི་འཕྲོ་རྒོད་ཀྱི་རྣམ་
རྟོག་མང་པོ་འདི་འགག་པའི་དོན་དང་། སོ་སོ་སྐྱེ་བོ་ལ་ལྷག་མཐོང་མཚན་ཉིད་པ་མི་འཆར་
གསུངས་པ་ནི། བདག་མེད་མངོན་སུམ་དུ་རྟོགས་པའི་ལྷག་མཐོང་ལ་གོ་དགོས་ཏེ། རྗེ་
བླ་མ་དང་དགོངས་པ་གཅིག་ཏུ་གནས་སོ། །མི་ལའི་སློབ་མ་རྗེ་སྒོམ་པོ་པས་དྭགས་པོ་ཆོས་
བཞི་ཞེས་གྲགས་པར་བཀའ་གདམས་པའི་ལམ་རིམ་ཉིད་གཞིར་བཟུང་ཞིང་དེའི་སྟེང་དུ་རྗེ་
བཙུན་གྱི་མན་ངག་ཐབས་ལམ་གཏུམ་མོ་སོགས་ཀྱིས་ཁ་བསྐངས་ནས་བཀའ་ཕྱག་ཆུ་བོ་
གཉིས་འདྲེས་སུ་མཛད་པ་གྲགས་ཆེ་བ་ལྟར་དང་། ཕག་གྲུ་སོགས་ཀྱིས་གདུལ་བྱ་མང་པོ་
སྐྱབས་འགྲོ་དང་འབྲེལ་བའི་ཞི་གནས་རྗེས་མཐུན་པ་ལ་བཀོད་ནས་ས་ལམ་གྱི་བག་ཆགས་



རྟེན་འབྲེལ་བསྟོད་འགྲེལ།
གྲུང་པོ་ཐེབ་པར་མཛད་པ་སར་གནས་ཀྱི་རྟགས་ཡིན་གསུངས་པས་དེ་དག་སོགས་བོད་ཀྱི་
གྲུབ་ཆེན་རྣམས་ཚད་མའི་སྐྱེས་བུ་ཡིན་ངེས་ཀྱང་། གང་ཟག་ཚད་མ་ཡིན་པ་རྒྱུ་མཚན་
དུ་བྱས་ནས་རྫོགས་ཆེན་དང་ཕྱག་ཆེན་གྱི་མིང་བཏགས་པའི་གསུང་སྒྲོས་ཐམས་ཅད་ལྟ་ཁྲིད་
འཁྲུལ་མེད་དུ་འཇོག་དཀའ་བ་འདྲའོ། །རྒྱལ་དབང་ལྔ་པ་ཆེན་པོས་རྣམ་གླིང་ཕུན་ཚོགས་
དབང་པོར་བསྩལ་པའི་ཞལ་གདམས་ལས། །ཕྱག་རྫོགས་དབུ་གསུམ་ལྟ་བ་བོད་འདིར་གྲགས།
དབུ་མ་ཀླུ་སྒྲུབ་བཞེད་སྲོལ་ལྟ་བའི་རྩེ། །གཞུང་ལུགས་སྦྱངས་པའི་མཁས་མིན་རྟོགས་པར་
དཀའ། །དེང་དུས་ཕྱོག་ཆེན་ཟེར་བ་སེམས་གནས་ཀྱི། །ལྟ་བ་ཡིན་གྱི་ཕྱག་ཆེན་དངོས་
གནས་མིན། །ཞེས་དང་། འཇམ་དཔལ་ལུང་གི་ཞི་གནས་གྱི་སྐབས་སུ་ཤིན་སྦྱང་མི་གཡོ་
བ་ཐོབ་དང་དུས་མཉམ་དུ་ཞི་གནས་འགྲུབ་པས་ད་ལྟའི་གྲུབ་ཆེན་དུ་རློམ་པ་རྣམས་ཀྱིས་གཞུང་
ཆེན་པོ་འདི་དག་དང་བསྟུན་ན་གར་ཡང་མ་ཕྱིན་པར་སྣང་ངོ༌། །ཞེས་དང༌། ལྷག་མཐོང་
གི་སྐབས་སུ་ཡང་དེ་ཉིད་ལས། སྒོམ་ཆེན་དུ་རློམ་པ་མང་པོ་ཞིག་གིས་རིགས་པས་དཔྱད་
ནས་ལྟ་བ་གཏན་ལས་ཕབ། སྒོམ་པའི་དུས་སུ་མི་རྟོག་པ་བའའ་ཞིག་པ་སྒོམ་ཟེར་བ་ནི། གཞི་
ལ་སྡོད་དུས་རྟ་ལེགས་པར་གསོས་ནས་བྱེས་ལ་འགྲོ་དུས་རྐང་ཐང་ལ་འགྲོ་ཟེར་བ་དང་ཁྱད་
པར་ཅི་ཡང་མེད་པས་ཞི་གནས་ལ་བརྟེན་ནས་ལྷག་མཐོང་སྒྲུབ་ཚུལ་གྱིས་གནས་ཅུད་ཟད་
མ་གོ་བའི་རང་མཚངས་སུ་ཟད་དོ། །ཞེས་དང་། རྗེ་དེ་ཉིད་ཀྱི་གསུང་དེ་འདྲ་གཞན་
ཡང་མང་ངོ༌། །མོར་པ་དང་མ་ཅིག་བུ་སྟོན་སོགས་ཀྱིས་ཆོས་ཐམས་ཅད་སེམས་སྣང་ཙམ་
དུ་ཐག་བཅད་ནས་འཛིན་པ་བདེན་མེད་དུ་གཏན་ལ་ཕབ་པ་རྣལ་འབྱོར་སྤྱོད་པའི་དབུ་མ་རང་
རྒྱུད་པ་དང་འདྲ་བར་མཁས་པས་གསུངས་པ་ཡང་ཡོད་ལ། རྗེ་བདག་ཉིད་ཆེན་པོས། བཀའ་



91
རྟེན་འབྲེལ་བསྟོད་འགྲེལ།
གདམས་ཀྱི་ལམ་རིམ་མཐའ་གཅིག་ཏུ་ཚད་ཐུབ་དང་། སྔགས་ལ་མར་མི་དང་ས་ཆེན་
ཡབ་སྲས་རྒྱ་གར་གྲུབ་ཆེན་དང་འདྲ་བའི་ཚད་ཐུབ་ཏུ་མཛད་ཀྱང་། དེ་དག་གི་རྗེས་འབྲང་
འགའ་ཞིག་གིས་རང་གི་རང་ལུགས་དང་བླ་མའི་གདམས་ངག་གི་གནས་ངོས་མ་ཟིན་པ་
རྣམས་ལུང་རིགས་ཀྱིས་སུན་ཕྱུང་པར་མཛད་པ་སོགས་ཤེས་དགོས་སོ། །ཡང་གྲུབ་ཆེན་
འགའ་ཞིག་གི་གསུང་ཟིན་རྒྱ་གར་པཎ་ཆེན་དང་མི་མཐུན་པ་འདྲ་བ་སྲིད་ཀྱང་མཁས་པས་
དཔྱད་ན་དོན་གཅིག་ཏུ་འབབ་པ་ཡང་ཡོད་པ་ཡིན་སྣང་སྟེ། པཎ་ཆེན་ཐམས་ཅད་མཁྱེན་
པས། །ལྷན་ཅིག་སྐྱེས་སྦྱོར་གའུ་མ།. །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་
ཡུལ་རྫོགས་ཆེན་དང་། །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་
ཡང་། །ངེས་དོན་ལུང་རིགས་ལ་མཁས་ཤིང་། །ཉམས་མྱོང་ཅན་གྱི་རྣལ་འབྱོར་པས།
དཔྱད་ན་དགོངས་པ་གཅིག་ཏུ་འབབ། ཅེས་གསུངས་པ་ལྟར་རོ། །དེ་ཡང་རྡོ་རྗེའི་ཚིག་
གི་ནུས་པ་འདོན་ལུགས་ཇི་ལྟར་གནས་པ་ལྟར་སྣང་སྟོང་ཟུང་འབྲེལ་ལ་གོམས་ཤིང་། ཕྱིའི་
ཆོས་གང་དང་གང་སྣང་བ་ཙམ་གྱིས་སྟོང་ཉིད་ཀྱི་ངེས་ཤེས་གསལ་འདེབས་ཐུབ་པའི་མཁས་
པ་ཉམས་མྱོང་ཅན་གྱིས་དཔྱད་ན་ཕུགས་སུ་དགོངས་པ་གཅིག་ཏུ་འབབ་ལུགས་ཤིག་ཡོད་
པར་ངེས་ཀྱི། སྤྱིར་བཏང་ལས་དང་པོ་པ་རྣམས་ཀྱི་བློ་ངོར་འཕྲལ་དུ་དོན་གཅིག་ཏུ་འབབ་
པར་གོ་ན་ཤིན་ཏུ་གོལ་བར་ཤེས་སླའོ། །དེས་ན་ཐུབ་བསྟན་རིས་མེད་ཀྱི་ནམ་མཁའ་ལ་
དག་སྣང་གི་ཉི་འོད་ཀྱིས་ཁྱབ་པ་གལ་ཆེ་ཡང་རང་སེམས་ཀྱི་བྲག་ཕུག་བྱང་དུ་བསྟན་ན་ལོག་
རྟོག་གི་མུན་དོང་དུ་ལྷུང་བའི་ཉེན་ཆེ་བས་གནས་འདི་ལ་གཟབ་དགོས་ཤིང་། དེ་ཡང་ལས་
དང་པོ་པ་རྣམས་ཀྱིས་ཁབ་རྩེ་གཉིས་ཀྱིས་ཚེམ་པོ་འདྲུབ་པའི་རེ་བ་མི་བྱེད་པར། མཉམ་



རྟེན་འབྲེལ་བསྟོད་འགྲེལ།
མེད་ཇོ་བོ་ཆེན་པོ་དང༌། རྗེ་རྒྱལ་བ་གཉིས་པའི་རིང་ལུགས་ཀྱི་རྗེས་སུ་ཞུགས་ན་འཕྲལ་
་ དུ་ཚེགས་མེད་པར་གཏན་འདུན་གྱི་རྩ་བ་ཚུགས་ཤིང་ཕུགས་སུ་རིས་མེད་པའི་ཐུབ་བསྟན་
གྱི་རྒྱུན་དུ་འགྱུར་བ་གདོན་མི་ཟའོ། །དེ་ལ་འགའ་ཞིག་ན་རེ། ཁྱོད་ཀྱི་རྗེ་ཙོང་ཁ་པ་ལ་
སུས་ཀྱང་འགྲན་དུ་མེད་པར་བཤད་པ་ནི་ཕྱོགས་ལྷུང་གི་གཏམ་ཡིན་ཏེ། སྟག་ཚང་ལོ་ཙཱ་
བ་ཤེས་རབ་རིན་ཆེན་གྱིས་རྗེའི་ལྷག་མཐོང་ཆེན་མོ་ལ་འགལ་བའི་ཁུར་ཆེན་དགུ་གཉིས་བཅོ་
བརྒྱད་བཏང་འདུག་པས་སོ་ཞེ་ན། འགལ་ཁུར་དེ་རྣམས་རྒྱལ་བ་ཙོང་ཁ་པ་ལ་མི་འཇུག་
ཚུལ་བཤད་པར་བྱའོ། །དེ་ལ་དེ་ཉིད་གྲུབ་མཐའ་ཀུན་ཤེས་ལས། །གང་དག་ཟླ་བའི་ཞབས་
ཀྱི་རྗེས་འབྲང་ནས། །མ་དག་འཁྲུལ་བའི་སྣང་བ་ཚད་གྲུབ་ཏུ། །རིགས་པ་དུ་མས་དཔྱད་
ནས་ཁས་ལེན་བྱ། །ཁྱོད་ལ་འགལ་བའི་ཁུར་ཆེན་འདི་ལྟར་ཡོད། །ཅེས་པ་ལ། དག་པ་
དང་མ་དག་པའི་ཀུན་རྫོབ་ཚད་གྲུབ་ཏུ་ཁས་བླངས་པ་ལ་འགལ་ཁུར་ག་ལ་ཡོད་དེ། ཚད་
མས་མ་གྲུབ་པའི་ཆོས་ཁས་ལེན་པའི་ཕྱི་ནང་སུ་ཡང་མི་སྲིད་པའི་ཕྱིག་ཀུན་རྫོབ་ཚད་གྲུབ་
ཏུ་མི་འདོད་ན་གཟུགས་ནས་རྣམ་མཁྱེན་གྱི་བར་ལ་སྐུར་འདེབས་ཀྱི་ཆད་ལྟ་ཆེན་པོར་འགྱུར་
རོ། དེ་བཞིན་དུ་ལྷག་མ་རྣམས་ཀྱི་ལན་རིམ་བཞིན་དུ་འཆད་ན། །ཡུལ་ཀུན་རྫུན་དང་
ཡུལ་ཅན་བསླུ་མེད་འགལ། །ཡུལ་དེར་འཁྲུལ་དང་དེ་ལ་ཚད་མ་འགལ། །རྗེས་དཔག་
ཡོད་དང་སྒྲུབ་ངག་མེད་པ་འགལ། །མཐུན་སྣང་མེད་དང་ཆོས་ཅན་ཚད་གྲུབ་འགལ། །ཕྱི་
དོན་ཚད་གྲུབ་རྡུལ་ཕྲན་ཆ་བཅས་འགལ། །རིགས་དྲུག་ཚད་མ་རྡོས་བཅས་ཚད་གྲུབ་འགལ།
སྐྲ་ཤད་མེད་དང་ཀླུང་རྣག་ཡོད་པ་འགལ། །རྫས་གྲུབ་མེད་དང་དངོས་པོ་ཡོད་པ་འགལ།
གཞན་སྐྱེ་མེད་དང་ས་སྨྱུག་རྫས་གཞན་འགལ། །བདེན་རྫུན་ཡོད་དང་ཡང་ལོག་མེད་པ་



，
，
93
རྟེན་འབྲེལ་བསྟོད་འགྲེལ།
འགལ། །ཡན་ལག་ལ་དཔྱད་བུམ་པ་མི་རྙེད་དང་། །སྐད་ཅིག་ལ་དཔྱད་ཞིག་པ་རྙེད་པ་
འགལ། །རང་རྒྱུད་སྨྲ་བས་རང་བཞིན་སྨྲས་པ་དང་། །རང་བཞིན་མེད་བློ་དེ་ངོར་གྲུབ་
པ་འགལ། །ཉོན་མོངས་ཅན་མིན་མ་རིག་ཡོད་པ་དང་། ཤེས་པར་གྱུར་པའི་ཤེས་སྒྲིབ་
མེད་པ་འགལ། །གཞུང་གཞན་ནས་འབྱུང་ཀུན་གཞི་རང་རིག་སོགས། །འགོག་ན་རང་
ལུགས་དེ་དག་མི་འདོད་དང་། །སྡེ་བདུན་ལས་གསུངས་ཚད་མ་མི་འདོད་ཀྱང་། །རང་
ལུགས་ཚད་མའི་རྣམ་བཞག་བྱེད་པ་འགལ། །མི་རྟག་སོགས་རྟོགས་རྣལ་འབྱོར་མངོན་
སུམ་དང་། །དེ་ཡིས་སྦྱོར་ལམ་རྟོགས་པར་མི་སླེབ་འགལ། །གཞན་སེམས་ཤེས་པ་ཡིད་
མངོན་ཡིན་པ་དང་། །བདེན་བཞི་ཤེས་པ་རྣལ་འབྱོར་མངོན་སུམ་འགལ། །ཀུན་མཁྱེན་
ཡེ་ཤེས་ཆོས་ཀུན་འཇལ་བ་དང༌། །ཤེས་བྱའི་ཕྱེད་ལ་ཚད་མ་མིན་པ་འགལ། །རྫས་ཡོད་
བདག་སྨྲ་གནས་མ་བུར་ངེས་དང་། །རྣམ་ཤེས་བདག་སྨྲའི་དབུ་སེམས་ཡོད་པ་འགལ། །དེ་
ལྟར་འགལ་བའི་ཁུར་ཆེན་ཡོད་པའི་རྒྱུ། །རྣམ་དཔྱད་མེད་པར་འཇིག་རྟེན་ཉིད་ལས་ཞེས།
ཡང་ཡང་སྨྲས་ཀྱང་རྟོག་གེར་གོམས་པའི་མཐུས། །འཐད་པ་བཅུག་ནས་དཔྱད་ཅིང་བསྒྲུབ་
པས་སོ། །ཞེས་བཤད་དོ། །དེ་ལ་དང་པོའི་ལན་ནི་ཀུན་རྫོབ་ཐམས་ཅད་རྫུན་པ་དང་། དོན་
དམ་གྱི་ཆོས་རྣམས་བདེན་པ་ཡིན་པར་བཞེད་པས་ཡུལ་ཅན་གྱི་ཆོས་རྣམས་བདེན་པ་དང་
མི་བསླུ་བར་ག་ལ་བཞེད་མངོན་རྗེས་ཀྱི་ཚད་མ་གཉིས་རང་གི་གཞལ་བྱ་མངོན་གྱུར་དང་
ལྐོག་གྱུར་ལ་མི་བསླུ་ཡང་སྤྱིར་འདུས་བྱས་ཐམས་ཅད་སྣང་ཚུལ་དང་གནས་ཚུལ་མི་མཐུན་
པའི་བ་སླུ་བའི་ཆོས་སུ་གསུངས་པ་ལ་འགལ་བ་ཤེས་བྱ་ལ་མི་སྲིད་དོ། །གཉིས་པའི་ལན་
ནི། །གཟུགས་འཛིན་དབང་ཤེས་དེ་གཟུགས་བདེན་པར་སྣང་བའི་ཆ་ནས་འཁྲུལ་ཡང་གཟུགས་



94
རྟེན་འབྲེལ་བསྟོད་འགྲེལ།
སུ་རྟོགས་པའི་ཆ་ནས་ཚད་མར་འདོད་པ་འགལ་བ་མེད་དོ། །གསུམ་པའི་ལན་ནི། །རྗེས་
དཔག་ཡོད་ལ་སྒྲུབ་ངག་མེད་པར་རྗེའི་གསུང་གང་ན་ཡོད་སྟོན་ཅིག །སྟག་ལོ་རང་ཉིད་
ལྟར་ན་རྗེས་དཔག་དང་སྒྲུབ་ངག་གཉིས་ཀ་ཚད་མས་གྲུབ་དགོས་སོ། །བཞི་བའི་ལན་ནི།
ཐལ་འགྱུར་བ་དང་དངོས་སྨྲ་བ་གཉིས་རང་བཞིན་ཡོད་མེད་རྩོད་ཚེ་ཆོས་ཅན་མཐུན་སྣང་
བ་ནི་མེད་དེ། །ཆོས་ཅན་ཚད་གྲུབ་ཀྱི་རྣམ་བཞག་མི་གཅིག་པའི་ཕྱིར། །ཚུལ་གསུམ་དང་
རྟགས་ཆོས་དོན་གསུམ་ཚད་མས་གྲུབ་པས་ཆོས་ཅན་ཚད་གྲུབ་ཅིའི་ཕྱིར་མིན། །ཐལ་འགྱུར་
བ་ནང་ཕན་ཚུན་དང་དངོས་སྨྲ་ནང་ཕན་ཚུན་ལ་ཆོས་ཅན་མཐུན་སྣང་བ་ཡང་ཡོད་པས་ཐུགས་
ལས་ཆུང་ངུར་བཞུགས་པར་ཞུ། ལྔ་པའི་ལན་ནི། ཕྱི་དོན་ཡོད་ཀྱང་ཆ་མེད་བསགས་པའི་
ཕྱི་དོན་མེད་པ་ལ་འགལ་བ་མེད་དེ།.་གཟུགས་བརྙན་དང་དེ་འཛིན་མིག་ཤེས་རྫས་ཐ་དད་
དུ་ཐལ་འགྱུར་བས་འདོད་ལ། རྡུལ་ཕྲན་ཆ་མེད་དབུ་སེམས་སུས་ཀྱང་མི་འདོད་པས་སོ།
ཕྱིར་དོན་བྱས་ཚད་ཆ་མེད་བསགས་པའི་ཕྱི་དོན་དུ་མ་སེམས་པར་དབུ་སེམས་དོན་སྨྲ་གསུམ་
གྱི་ཁྱད་པར་ཞིབ་ཏུ་སོམས་ཤིག །དྲུག་པའི་ལན་ནི། རིགས་དྲུག་གི་སྣོད་བཅུད་ཚད་གྲུབ་
དང་དེ་འཇོག་བྱེད་ཀྱི་གནོད་མེད་ཀྱི་ཤེས་པ་དྲུག་ཚད་མར་གསུངས་པ་ལ་འགལ་བ་མེད་
དེ་ལས་ཀྱི་ནུས་པ་བསམ་གྱིས་མི་ཁྱབ་པའི་ཕྱིར་རོ། །བདུན་པའི་ལན་ནི། དེ་ལ་འགལ་
བ་མེད་དེ་རབ་རིབ་ཅན་ལ་སྐྲ་ཤད་སྣང་བ་ཡོད་ཀྱང་སྣང་བའི་སྐྲ་ཤད་མཚན་ཉིད་པ་མིན་
པ་ནི། འཁྲུལ་རྒྱུ་རབ་རིབ་ཀྱི་དབང་གིས་ཡིན་ལ། ལས་ཀྱི་དབང་གི་ཆུ་ཀླུང་རྣག་ཏུ་སྣང་
བ་ནི་ལས་ཀྱི་དབང་གིས་དེའི་ཚེ་དེ་ལྟར་གྲུབ་པ་ཡིན་ཞིང་། སྤྱིར་ཆུ་ཀླུང་ལ་རྣག་ཡོད་པར་
མི་བཞེད་པའི་ཕྱིར་རོ། །བརྒྱད་པའི་ལན་ནི། བདེན་དངོས་མེད་ཀྱང་དོན་བྱེད་ནུས་པའི་



95
རྟེན་འབྲེལ་བསྟོད་འགྲེལ།
དངོས་པོ་ཡོད་པར་དབུ་མའི་གཞུང་དུ་མ་ལས་འབྱུང་ཞིང་རྫས་གྲུབ་དང་བདེན་གྲུབ་དོན་
གཅིག་པ་ཡང་དབུ་མའི་ཞུང་ལས་འབྱུང་བས་རྫས་བྱས་ཚད་དང་དངོས་པོ་བྱས་ཚད་གཅིག་
ཏུ་མ་འཛིན་པར་སྐབས་དོན་ཕྱེད་པར་གྱིས་ཤིག །དགུ་པའི་ལན་ནི། ས་སྨྱུག་གཉིས་ཐ་
སྙད་དུ་གཞན་ཡིན་ལ། གཞན་སྐྱེ་ནི་རང་བཞིན་གྱིས་གྲུབ་པའི་རྒྱུ་ལས་རང་བཞིན་གྱིས་
གྲུབ་བོའི་འབྲས་བུ་སྐྱེ་བ་ལ་བཤད་དེ་དེ་ས་གཞི་དང་ནམ་མཁའི་ཁྱད་པར་ཡོད་དོ། །བཅུ་
པའི་ལན་ནི། །སྟོང་ཉིད་བདེན་པ་ཡིན་ཀྱང་བདེན་པར་མ་གྲུབ་པ་དང་། དེ་ལས་གཞན་
པའི་ཆོས་རྣམས་རྫུན་པ་ཡིན་པས་བདེན་རྫུན་ཡོད་ཀྱང་ཀུན་རྫོབ་ལ་འཇིག་རྟེན་ཤེས་ངོ་ཙམ་
མ་གཏོགས་སྤྱིར་ཡང་ལོག་མེད་པ་ལུང་རིགས་དུ་མས་གྲུབ་པོ། །བཅུ་གཅིག་པ་ལ། སྐད་
ཅིག་ལ་དཔྱད་ནས་ཞིག་པ་རྙེད་པར་རྗེ་ཡབ་སྲས་རྗེས་འབྲང་གི་གཞུང་གང་ན་ཡོད་པ་སྨོས་
ཤིག །བཅུ་གཉིས་པ་ནི། རང་རྒྱུད་པའི་ལུགས་ལ་རང་བཞིན་མེད་རྟོགས་ཀྱི་ཚད་མ་མེད་
པར་དགེ་ལུགས་པའི་བཙུན་ཆུང་ཡན་ཆད་ཀྱིས་ཤེས་སོ། །བཅུ་གསུམ་པའི་ལན་ལ། རྗེས་
འབྲང་གི་མཁས་པ་འགའ་ཞིག་གིས་ཉོན་མོངས་ཅན་མ་ཡིན་པའི་མ་རིག་པ་ཞེས་པ་མ་རིག་
པའི་བག་ཆགས་ལ་བཞེད་པས་སྐྱོན་མེད་ཅེས་གསུངས་ཀྱང་འགལ་བ་སྒྲ་ཇི་བཞིན་དུ་སྤོང་
བར་རང་གཞན་གྱིས་ཁ་ཚོན་ཆོད་མི་ཆོད་དཔྱད་པར་བྱ་ལ། ལན་དོན་མཐུན་ནི། ཤེས་
པར་གྱུར་བའི་ཤེས་སྒྲིབ་མེད་པ་རྟགས་མ་གྲུབ་སྟེ། དག་པ་ས་གསུམ་གྱི་སྤང་བྱར་གྱུར་
པའི་རྒྱལ་སྲས་ཀྱི་བསླབ་བྱའི་གནས་ཕྲ་བ་ལ་རྨོངས་པའི་མ་རིག་པ་སོགས་ཡོད་པའི་ཕྱིར།
སྐྱབས་འགྲོ་བདུན་ཅུ་པ་ལས། མི་ཤེས་ཉོན་མོངས་མིན་སྤངས་ཕྱིར། །ཕྱིས་ནས་སངས་
རྒྱས་ཀྱིས་བསྐུལ་ཏེ། །ཞེས་གསུངས་པའི་ཕྱིར་ཞེས་པ་ནི་ཀུན་མཁྱེན་བླ་མའི་ལེགས་བཤད་



96
རྟེན་འབྲེལ་བསྟོད་འགྲེལ།
དོ། །བཅུ་བཞི་པ་ནི། ཀུན་གཞི་མི་བཞེད་པར་རང་རིག་སོགས་སྡེ་བདུན་ནས་གསུངས་
པ་ལྟར་གྱི་ཚད་མ་མི་འདོད་ཀྱང་། ཚད་མ་རང་ལུགས་ལ་བཞེད་པ་ཚིག་གསལ་ལ་གཟིགས་
ཤིག །བཅོ་ལྔ་པ་ལ། མངོན་པ་ནས་བཤད་པའི་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་སྟོབས་ཀྱིས་མངོན་པ་གཉིས་ནས་བཤད་པའི་འགྲ་བཅོམ་ཐོབ་ཀྱང་ལུགས་འདིའི་
སྦྱོར་ལམ་དུ་མི་སླེབ་བར་འཇུག་འགྲེལ་དང་སྤྱོད་འཇུག་ལས་གསུངས་པས་འགལ་བ་མེད་
དོ། །བཅུ་དྲུག་པ་ནི། གཞན་སེམས་ཤེས་པ་ཡིད་མངོན་ཁོ་ན་ཡིན་ཞེས་རྗེའི་གསུང་གང་
དུ་ཡོད་སྨྲ་དགོས་མོད། འོན་ཀྱང་རིགས་ཐིགས་དར་ཊིཀ་ལས། རྣལ་འབྱོར་རྟོགས་པ་
བསམ་མི་ཁྱབ་ཏུ་གསུངས་པ་ལྟར་རྣལ་འབྱོར་པས་ཕ་རོལ་གྱི་སེམས་ཤེས་ཚུལ་གྲུབ་མཐའ་
རྩོད་པའི་རྩོད་གཞིར་མི་རུང་ལ་མངོན་སུམ་བཞིར་བསྡུ་འདོད་ན་ཡིད་མངོན་དུ་བསྡུད་པོར་
གསུངས་པ་ལྟར་ཁས་བླངས་དགོས་ཏེ། རྣལ་འབྱོར་མངོན་སུམ་དུ་ཁས་ལེན་ན་ཕྱི་རོལ་
པ་ལ་མེད་པར་ཐལ་བ་གང་གིས་ཟློག་སོམས་ཤིག །བཅུ་བདུན་པའི་ལན་ནི། དེ་འདྲའི་
ཐལ་བ་ཀུན་རྫོབ་ཚད་གྲུབ་མ་ཡིན་པར་འདོད་པའི་སྟག་ལོ་ཁྱེད་རང་གིས་ཁས་ལོངས་ཤིག་
རྗེ་རིན་པོ་ཆེ་ནས་ཀུན་མཁྱེན་ཡེ་ཤེས་ཀྱིས་བདེན་གཉིས་གཟིགས་ཚུལ་ཀླུ་སྒྲུབ་ཕབ་སྲས་ལྟར་
བཞེད་དོ། །བཅོ་བརྒྱད་པའི་ལན་ནི། བརྗོད་དུ་མེད་པའི་བདག་རྫས་ཡོད་ཁས་ལེན་མཁན་
གནས་མ་བུར་ངེས་པ་དང་། ལེགས་ལྡན་སོགས་ཀྱིས་རྣམ་ཤེས་བདག་ཏུ་འདོད་པ་ལ་འགལ་
དུ་མེད་དེ་རྣམ་ཤེས་བརྗོད་དུ་མེད་པའི་བདག་ཏུ་མ་བཞག་པའི་ཕྱིར་ཞེས་པ་ནི། དམ་པ་
སྔ་མ་རྣམས་ཀྱིས་མཛད་པའི་ལན་ཡིན་ལ། སེམས་ཙམ་པའི་ལུགས་ལ་ཀུན་གཞི་རང་སྐྱ་
འཛིན་ཐུབ་པའི་རྫས་ཡོད་ཡིན་ཀྱང་རང་སྐྱ་ཐུབ་པའི་རྫས་ཡོད་མིན་པས་བདག་ཀྱང་ཡིན་



97
རྟེན་འབྲེལ་བསྟོད་འགྲེལ།
ལ་རྫས་ཡོད་ཀྱང་ཡིན་པའི་གཞི་མཐུན་འདོད་ནའང་བདག་རྫས་ཡོད་འདོད་མི་དགོས་ཞེས་
པ་ནི་ཀུན་མཁྱེན་བླ་མའི་ལེགས་བཤད་ཀྱི་རལ་གྲི་ཆེན་པོའོ། །འདི་དག་གི་འཁྲུལ་གཞི་རྗེའི་
གསུང་གང་དང་གང་ལ་བརྟེན་ཚུལ། དེ་དང་དེའི་ཞིབ་ཆའི་ཟུར་དང་དགོངས་པ་མ་ལོན་
ཚུལ་སོགས་ཞིབ་པར་བཤད་ན་ལེགས་མོད་ཀྱང་མང་བས་འཇིགས་ཏེ་བློ་ལྡན་རྣམས་ཀྱིས་
ཀུན་མཁྱེན་བླ་མའི་གསུང་གི་ལྡེ་མིག་ལ་བརྟེན་ནས་རྗེ་ཡབ་སྲས་ཀྱི་གསུང་རབ་ལ་འདྲིས་
པར་བྱའོ། །དེར་མ་ཟད་སྟག་ཚང་བ་ཁོ་རང་འགལ་ཁུར་དགུ་གསུམ་ཉེར་བདུན་འབུལ་
རྒྱུ་ཡོད་དེ། གྲུབ་མཐའ་འཁྲུལ་སྤོང་གདོང་ལྔའི་སྒྲ་དབྱངས་ལས། །ཁྱད་པར་ཟླ་བའི་ལུགས་
རློམ་ཀུན་མཁྱེན་ལ། །ཀུན་ཏུ་དགྲར་འཛིན་ཁྱོད་ལ་འགལ་འཁྲུལ་མང་། །ཐམས་ཅད་
མཁྱེན་ཡང་ཇི་སྙེད་མི་མཁྱེན་འགལ། །ཞེས་པ་ནས། ཤེས་སྒྲིབ་ཀུན་ཟད་འཕོ་གྱུར་བག་
ཆགས་འགལ། །ཞེས་བྱ་བའི་བར་དུའོ། །ཞིབ་པར་ལེགས་བཤད་ཀྱི་གཏེར་ཆེན་པོ་གྲུབ་
མཐའི་རྣམ་བཤད་ཀུན་བཟང་ཞིང་གི་ཉི་མ་ལས་ཤེས་པར་བྱའོ། །དེ་བཞིན་དུ་གོ་ཤག་གཉིས་
ཀྱིས་ཀྱང་རྒྱལ་བ་ཙོང་ཁ་པ་ལ་དགག་པ་བྱས་པ་རྣམས་རྒྱལ་བ་གཉིས་པ་ལ་མི་འཇུག་པར་
མ་ཟད་རང་རང་གི་གྲུབ་མཐའི་ངང་ཚུལ་བྱེ་མའི་ཆངས་བུ་ལྟར་སྟོན་བྱེད་དུ་སོང་བའི་ཚུལ་
གཞན་དུ་ཤེས་པར་བྱའོ། །དེས་ན་མཁས་གྲུབ་ཐམས་ཅད་མཁྱེན་པས། །རྟོག་གེ་ལ་སྦྱངས་
རྒོལ་བ་མཐའ་དག་གིས། །ལན་བརྒྱར་དཔྱད་ཀྱང་མགོན་པོ་ཁྱོད་ཀྱི་གསུང་། །ཆ་ཙམ་
རྣམ་པ་ཀུན་ཏུ་གཡོ་བ་སྤངས། །དག་པའི་ཐུགས་མངའ་ཁྱོད་ལ་གསོལ་བ་བདེབས། །འཕགས་
ཡུལ་ཤིང་རྟ་ཆེ་རྣམས་བཞེད་པའི་གཞུང་། །ཇི་བཞིན་གཟིགས་པ་ཁྱོད་ལས་གཞན་ན་གང་།
གསུང་རབ་ཀུན་ཀྱང་ཁྱོད་ཉིད་འབའ་ཞིག་ལ། །གདམས་པའི་མཆོག་ཏུ་ཤར་ལ་གསོལ་



98
རྟེན་འབྲེལ་བསྟོད་འགྲེལ་
བ་འདེབས། །ཞེས་གསུངས་པ་ལྟར་ཤེས་པར་བྱས་ནས་རྒྱལ་བ་ཙོང་ཁ་པའི་རིང་ལུགས་
ལ་མཆོག་ཏུ་དད་པའི་སྒོ་ནས་དལ་འབྱོར་དོན་ལྡན་དུ་བྱ་བ་ལ་འབད་པར་བྱའོ། །སྨྲས་པ། .
རང་གིས་ཇི་བཞིན་རྟོགས་ཚེ་བླང་དོར་གནད། །གཞན་ལ་འཆད་རྩོད་རྩོམ་པའི་རི་མོ་ཡིས།
ཡང་དག་ལམ་བཟང་འགྲོ་ལ་གསལ་བྱེད་པ་། །སྔོན་བྱོན་དམ་པ་རྣམས་ཀྱི་ཕྱག་སྲོལ་ཡིན།
གླེགས་བམ་གཅིག་གི་དཔེ་ཀློག་ཞིབ་མོ་ཡང་། །མེད་པ་བདག་འདྲས་གཞུང་རྩོམ་ག་ལ་ནུས།
མཁས་པའི་མདུན་ནས་ལུང་རིགས་དབྱངས་སྙན་པོ། །ཐོས་པའི་རྗེས་ཟློས་བྲིས་ལ་ཉེས་
མེད་སྙམ། །བདག་ནི་བློ་དམན་གཞུང་ལུགས་སྦྱངས་པ་ཞན། །ཀླུ་སྒྲུབ་ཡབ་སྲས་གཞུང་
་ལོ་འདྲིས་པ་ཆུང་། །སྡེ་དགོན་ཆོས་སྲིད་སྙིགས་དུས་འཛིན་སྐྱོང་གིས། རང་སེམས་རྣལ་
དུ་གནས་པའི་གོ་སྐབས་འཕྲོག །དེ་ཕྱིར་ཡིད་མཚོར་འདི་སྣང་བྱ་བཞག་གི །ཆུ་རླབས་ .
འཁྲུགས་པའི་ཀློང་ནས་ཟེགས་མ་ཙམ། །རྣམ་དཀར་ཕྱོགས་སུ་འཐོར་པའི་ངང་ཚུལ་ལ།
མཁས་རྣམས་བརྩེར་དགོངས་ནོངས་པ་བཟོད་པར་གསོལ། །གྲོགས་དག་དལ་འབྱོར་སྟོང་
ལོག་མ་བྱེད་པར། །འདོད་ཆུང་ཆོག་ཤེས་ཞི་དུལ་བག་ཡོད་དང་། །བསླབ་གསུམ་ཕྱིན་
དྲུག་ཟུང་འཇུག་སྤྱོད་མཆོག་གིས། །ཐོས་བསམ་བསྒོམ་གསུམ་གནད་དུ་འགྲོ་བར་འཚལ།
དགེ་འདིས་ཐོག་མེད་དུས་ནས་གཞལ་དཀའ་བའི་། །དྲིན་གྱིས་བསྐྱངས་པའི་མ་རྒན་འགྲོ་
ཀུན་གྱིས། །ཟབ་མོ་རྟེན་འབྱུང་དེ་ཉིད་བདེ་བླག་ཏུ། །མཐོང་ནས་སྒྲུབ་པས་རྒྱལ་ཀུན་
མཉེས་བྱེད་ཤོག །བསྟན་པ་སྐྱོན་མེད་མཐོང་ནས་སྟོན་པ་ཡི། །བཀའ་བཞིན་སྒྲུབ་པའི་
དམ་པས་ས་སྟེང་ཁྱབ། །ཐུབ་བསྟན་ངན་རྟོག་དྲི་མས་མི་སྦགས་པར། །དེང་འདིར་རྒྱལ་
བའི་གོངས་པ་བཞིན་འཕེལ་ཤོག །སྐྱེ་ཞིང་སྐྱེ་བར་དམ་ཆོས་མཐའ་དག་དང་།་ །ཟབ་མོ་ .



རྟེན་འབྲེལ་བསྟོད་འགྲེལ།
ལྟ་དང་ཉེར་འབྲེལ་སྔགས་ཀྱི་ལམ། །ལུང་དང་སྲོག་ལ་མི་ལྟ་འཛིན་པ་ལ། །མི་ཕམ་འཇམ་
དབྱངས་ཙོང་ཁ་པ་བཞིན་ཤོག །རྒྱལ་སྲས་དམ་པ་རྣམས་ཀྱི་རྣམ་མཐར་བཞིན། །རྒྱལ་
བསྟན་འཛིན་ལ་ནམ་ཡང་མི་ངལ་ཞིང་། །རྒྱལ་བའི་དབང་པོ་མི་ཕམ་མགོན་པོ་སོགས།
རྒྱལ་ཀུན་ཀུན་བཟང་སྤྱོད་པས་མཉེས་བྱེད་ཤོག །ལྷ་ཆེན་ཞལ་བཞི་ཕྱག་དྲུག་ཆོས་ཀྱི་རྒྱལ།
དཔལ་ལྡན་ལྷ་མོ་རྒྱལ་ཆེན་རྣམ་སྲས་སོགས། །མཐུ་ལྡན་རྣམས་ཀྱིས་ལམ་གྱི་གྲོགས་བྱེད་
ཅིང་། བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག །ཅེས་རྟེན་འབྲེལ་བསྟོད་པའི་ཊིཀྐ་
རིན་ཆེན་ལྗོན་ཤིང་ཞེས་བྱ་བ་འདི་ནི། ཆོས་འདི་ལ་ཤིན་ཏུ་མོས་པའི་ཨ་རུ་ཧོར་ཆེན་རབ་
འབྱམས་པ་བློ་བཟང་འཇིགས་མེད་ཀྱིས་ཡང་ཡང་བསྐུལ་བ་ལ་བརྟེན་ནས། སངས་རྒྱས་
ཀུན་འདུས་ཀྱི་ངོ་བོ་ཐམས་ཅད་མཁྱེན་གཟིགས་ཆེན་པོ་འཇམ་དབྱངས་བཞད་པ་དཀོན་
མཆོག་འཇིགས་མེད་དབང་པོའི་སྡེ་ཡབ་སྲས་རྣམས་ཀྱིས་ཞབས་རྡུལ་སྤྱི་བོར་བརྟེན་པའི་
བན་ཆུང་རིགས་པ་སྨྲ་བ་དཀོན་མཆོག་རྒྱལ་མཚན་གྱིས་དམ་པ་གོང་མའི་ལེགས་པར་བཤད་
པ་རྣམས་ཀྱི་དོན་སྡུས། བཀའ་པོད་ལྔ་ལ་སྦྱངས་པའི་སྨྲ་བའི་ཁྱུ་མཆོག་གདན་འཛོམ་པའི་
ཆོས་གྲྭའི་གསུང་རྒྱུན་གཞིར་བཟུང་། རང་གི་བློས་དཔོག་ཚོད་ཀྱི་བཤད་པས་ཟུར་བརྒྱན་
ཏེ། ཨ་པའི་སྐད་དང་ཁ་ཆེམས་རླུང་གི་དཔེ་ལྟར་དང་། རང་གི་བརྗེད་བྱང་དང་དཔྱད་
པའི་རྟེན་དུ་རྒྱལ་བའི་ལུང་གིས་ཟིན་པའི་ཆོས་སྡེ་ཆེན་པོ་དཔལ་ལྡན་བཀྲ་ཤིས་འཁྱིལ་གྱི་རང་
གི་བསྟི་གནས་ཉམས་དགར་ཆོས་སྡེ་ཆེན་པོ་གང་གི་འཛིན་སྐྱོང་གི་ཁུར་འཛིན་པའི་བར་སྐབས་
རབ་བྱུང་བཅུ་བཞི་བའི་མེ་ཡོས། །ལྔ་མཆོད་ཀྱི་དུས་ཆེན་ལ་རྫོགས་པར་བྲིས་པ་འདིས་
བསྟན་འགྲོ་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། །། བཀྲ་ཤིས།



100
༄༅། །རྟེན་འབྲེལ་བསྟོད་པའི་དཀའ་གནས་ལས་བརྩམས་པའི་དོན་འགྲེལ་
རིན་ཆེན་ཕྲེང་བའི་མཛད་པ་པོ་བསྟན་དར་ལྷ་རམས་པའི་མཛད་རྣམ་
མདོར་བསྡུས་བཞུགས་སོ།
༄༅། །བསྟན་དར་ལྷ་རམས་པ་ནི་སོག་པོའི་ཡུལ་དུ་རབ་བྱུང་བཅུ་གསུམ་པའི་ས་ཡོས་
(༡༧༥༩） ལོ་ལ་འཁྲུངས། སྐུ་ཆུང་དུས་དབུས་སུ་ཕེབས་ནསའབྲས་སྒོ་མང་གྲྭ་ཚང་
དུ་ཆོས་ཞུགས་མཛད། དགུང་ལོ་སུམ་ཅུ་ལྷག་ཙམ་ལ་ལྷ་ལྡན་སྨོན་ལམ་ཆེན་མོར་རབ་
འབྱམས་པའི་གྲྭ་སྐོར་མཛད། །དགུང་ལོ་ང་གཅིག་ཐོག་རྡོ་རམས་པ་ལྷ་ཞེའི་དྲུང་ནས་སྙན་
ངག་སོགས་རིག་གནས་ཁག་གསན་སྦྱོང་མཛད། ཁོང་གིས་ཀློང་རྡོལ་ངག་དབང་བློ་བཟང་
སོགས་བསྟེན་ནས་མདོ་སྔགས་ཀྱི་ཆོས་མང་དུ་གསན། །དགུང་ལོ་དོན་གཅིག་སྐབས་གསར་
བུ་བ་རྣམས་ལ་ཕར་ཕྱིན་དང་། གནས་ལྔ་རིག་པའི་བསྟན་བཅོས་མང་པོ་སློབ་ཁྲིད་མཛད་
ཅིང་མཁས་པའི་སྙན་པ་ཕྱོགས་ཀུན་ཏུ་ཁྱབ་པར་མཛད། - རྟེན་འབྲེལ་བསྟོད་པའི་དཀའ་
གནས་འདི་བཞིན་རང་ལོ་དོན་གསུམ་རབ་བྱུང་བཅུ་བཞི་པའི་ལྕགས་མོ་ཡོས་ཏེ་སྤྱི་ལོ་ ༡༨༠༧
ལོའི་ཧོར་ཟླ་གཉིས་པའི་ཡར་ངོའི་ཚེས་གསུམ་ལ་བརྩམས་པར་བཞེད། གཞན་ཚད་མའི་
དགོངས་འགྲེལ་དུ་བརྩམས་པའི་གསུང་རབ་དང་འགྲོ་དོན་ཆེ་བའི་གསུང་པོད་གཉིས་ལྗགས་
རྩོམ་མཛད། །དགུང་ལོ་དོན་དྲུག་ཐོག་བསྟན་འགྱུར་གྱི་འགྲེལ་པ་ཁྲི་བསྣོན་གྱི་སློབ་སྤྲིངས་
ཀྱི་འགྲེལ་པ་གསར་རྩོམ་མཛད། ཤེར་སྙིང་འགྲེལ་པ་དང་སྒྲོལ་བསྟོད་མཁས་པའི་གཙུག་
རྒྱན་གཉིས་གོ་སླ་བར་མཛད། །སྐུ་གཤེགས་པའི་དུས་ཚོད་མ་རྙེད། །། །



101
བསྟོད་འགྲེལ་དཀའ་གནས།
༄༅། །རྟེན་འབྲེལ་བསྟོད་པའི་དཀའ་གནས་ལས་བརྩམས་པའི་དོན་འགྲེལ་
རིན་ཆེན་ཕྲེང་བ་ཞེས་བྱ་བ་ཞུགས་སོ། །
༄༅། །རྟེན་འབྱུང་གསུངས་པའི་ངག་ལ་དབང་བསྒྱུར་ཅིང་། དེ་ཉིད་མཁྱེན་པའི་བློ་
གྲོས་བཟང་པོ་ཅན། །གཉིས་མེད་བཤེས་གཉེན་སྙིང་ལ་དྲན་ནོ་ཀྱེ། །གཏི་མུག་བསལ་
ལ་གསལ་རིག་མཆོག་སྩོལ་ཅིག །ཟབ་མོ་རྟེན་འབྱུང་གཏམ་གྱིས་འགྲོ་བ་ཀུན། སྡུག་བསྡུལ་
རྩ་བ་མ་རིག་ལས་སྐྱོབ་ནས། །ཕན་འདིའི་སྟེགས་ལ་ངག་གསོ་སྟེར་བའི་དཔལ། །ཐུབ་
དབང་ལྷ་ཡི་ལྷ་ལ་གུས་ཕྱག་འཚལ། །བློ་བཟང་མཁྱེན་པས་བསྟན་པའི་གནད་དོན་གཟིགས།
གཟིགས་པ་དེ་ཡིས་སྟོན་པ་མཆོག་ལ་ཡང་། ཡང་དག་རིགས་པས་སྐྱབས་སུ་བསྒྲུབས་པའི་
རྗེ། །རྗེ་བཙུན་གངས་ཅན་མགོན་པོར་གྲགས་པ་རྒྱལ། གཟུ་བོར་གནས་པའི་དྲན་དབང་
སྙན་ཤལ་ལ། །འཁྱུད་པར་འོས་པའི་རྣམ་བཤད་མེ་ཏོག་ཕྲེང༌། །མང་ཐོས་སོར་མོའི་འདུ་
བྱེད་ཀྱིས་བསྐྲུན་ཏེ། །བློ་གསལ་རྣམས་ཀྱི་རྣ་ལུང་བརྒྱན་ཕྱིར་དགོད། །སྟོང་ཡོང་སྣང་
བའི་ཚུལ་འདི་མ་ཤེས་པས། །ཤ་ཐང་ངན་སོང་སོ་ནམ་བསྒྲུབས་པའི་མཐུས། །འཁོར་
བའི་གཏིང་རྡོར་ཆས་པའི་མ་རྒན་འགྲོར། །ལྷག་བསམ་འཆད་འདོད་གཏམ་འདི་མཉན་
པར་རིགས། འདིར་བསྟོད་པ་ལེགས་བཤད་སྙིང་པོའི་དོན་ལ། བསྟོད་པའི་སྔོན་འགྲོ། དངོས་
གཞི། མཇུག་གི་དོན་གསུམ་ལས། དང་པོ་ནི། ན་མོ་གུ་རུ་མཉྫ་གྷོ་ཥཱ་ཡ། ཞེས་པའོ།
གཉིས་པ་བསྟན་བཅོས་འདིའི་དོན་བསྡུ་ན། བསྟན་པ་སྐྱོན་མེད་དུ་བསྒྲུབ་ནས་དེ་སྟོན་པ་
པོ་ཚད་མའི་སྐྱེས་བུ་ལ་ཡིད་ཆེས་པས་སྐྱབས་སུ་འགྲོ་བའི་ཚུལ་གཏན་ལ་ཕབ་པ་ཡིན་པས་
དེ་ལ་ས་བཅད་ཉུང་ངུ་བྱས་ན་འཇུག་པ་བདེ་བས། དེས་ན་དེ་འཆད་པར་བྱེད་པ་ལ། གཞན་



102
བསྟོད་འགྲེལ་དཀའ་གནས།
དུ་མི་སྨྲ་བས་སྐྱབས་སུ་འགྲོ་བའི་ཚུལ་དང་། སྐྱབས་ཀྱི་ཡོན་ཏན་ཤེས་པས་སྐྱབས་སུ་འགྲོ་
བའི་ཚུལ་དང་། སྐྱབས་ཀྱི་ཁྱད་པར་ཤེས་པས་སྐྱབས་སུ་འགྲོ་བའི་ཚུལ་དང་། ་ ཁས་བླངས་་
པས་སྐྱབས་སུ་འགྲོ་བའི་ཚུལ་དང་། གཞན་དག་དེ་ལྟར་སྐྱབས་སུ་འགྲོ་དགོས་པར་གདམས་
པའི་ཚུལ་དང༌། བསྟོད་པའི་མཇུག་བསྡུ་བ་དང་། དགེ་བ་བསྔོ་བ་དང་བཅས་ས་བཅད་
བདུན་གྱིས་བཤད་པར་བྱའོ། །དང་པོ་ནི། གང་ཞིག་གཟིགས་ཤིང་གསུངས་པ་ཡིས། །མཁྱེན་
དང་སྟོན་པ་བླ་ན་མེད། །རྒྱལ་བ་རྟེན་ཅིང་འབྲེལ་པར་འབྱུང༌། །གཟིགས་ཤིང་འདོམས་
པ་དེ་ལ་འདུད། །འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་པ་མ་རིག་སྟེ། །གང་ཞིག་
མཐོང་བས་དེ་ལྡོག་པ། །རྟེན་ཅིང་འབྲེལ་པར་འབྱུང་བར་གསུངས། །དེ་ཚེ་བློ་དང་ལྡན་
པ་ཡིས། །རྟེན་ཅིང་འབྲེལ་བར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་
ལྟར་ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་
ཞིག་གིས། །བརྟེན་ནས་འབྱུང་བ་གསུང་བ་ལས། །ངོ་མཚར་གྱུར་བ་ཅི་ཞིག་རྙེད། །གང་
གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུང་བ་འདི་ལས་ཡ་
མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །གང་དུ་བཟུང་བས་བྱིས་པ་རྣམས།
མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་གཅོད་
པའི་སྒོ། །བསྟན་འདི་གཞན་དུ་མ་མཐོང་བས།. །སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་
ལ་ནི་སེངྒེ་བཞིན། །མུས་སྟེགས་ཅན་ལའང་གཅམ་བུའི་ཚིག །ཨེ་མའོ་སྟོན་པ་ཨེ་མའོ་
སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་ལེགས་གསུང་པའི།
སྟོན་པ་དེ་ལ་བདག་ཕྱག་འཚལ། །ཞེས་སོ། །དེ་ཡང་ཚིགས་བཅད་དང་པོའི་སྐབས་སུ་



103
བསྟོད་འགྲེལ་དཀའ་གནས།
སངས་རྒྱས་ཉག་ཅིག་སྐྱབས་སུ་འོས་པར་བསྟན་པ་ཡིན་ཏེ། །སྐྱབས་སུ་མི་འོས་པའི་རྒྱུའི་
གཙོ་བོ་སེམས་ཅན་སྡུག་བསྔལ་ལས་སྐྱོབ་པའི་ཐབས་རང་གིས་མི་ཤེས་པ་དང་། ཤེས་ཀྱང་
སྙིང་རྗེ་མེད་པས་ཐབས་དེ་གཞན་ལ་མི་སྟོན་པ་གཉིས་ཡིན་པས། །དང་པོ་འགོག་པའི་ཆེད་
དུ་གང་ཞིག་གཟིགས་ཤིང་ཞེས་གསུངས་ལ། གཉིས་པ་འགོག་པའི་ཆེད་དུ་གསུངས་པ་ཡིས་
ཞེས་གསུངས་སོ། །དེ་ཡང་སེམས་ཅན་གཞན་སྡུག་བསྔལ་ལས་སྐྱོབ་པའི་ཐབས་རང་གིས་
ཇི་ལྟར་གཟིགས་པ་ལྟར་གཞན་ལ་དཔེ་མཁྱུད་མེད་པར་སྟོན་པ་ནི་བརྩེ་བ་སྙིང་རྗེ་ཆེན་པོ་
ལ་རག་ལས་པ་ཡིན་ཏེ། རང་སངས་རྒྱས་གཞན་ལ་ཆོས་མི་སྟོན་པ་སྙིང་རྗེ་ཞན་པས་བྱས་
པ་ཡིན་པའི་ཕྱིར་རོ། །དེའི་ཕྱིར་རྗེ་རང་གི་ཞལ་ནས། །ཉིད་ཀྱིས་གཟིགས་གང་འགྲོ་ལ་
བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་ཀྱིས་ཁྱེར། །ཞེས་ཀྱང་གསུངས་སོ། །ཚུལ་
འདི་ནི། །ཚད་མ་མདོ་ལས། །ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་
གཤེགས་སྐྱོབ་ལ་ཕྱག་འཚལ་ཏེ། ཞེས་གསུངས་པ་དང་གནད་གཅིག་གོ །ཚིགས་བཅད་
གཉིས་པའི་སྐབས་སུ་འདི་ལྟར་དཔྱད་པར་བྱ་སྟེ། །འཇིག་རྟེན་རྒུད་པ་ཇི་སྙེད་པ། །དེ་
ཡི་རྩ་བ་མ་རིག་སྟེ། །ཞེས་པ་ལ་བརྟག་པ་མཐའ་བཟུང་གིས་ཁ་ཅིག་གིས་འདི་འབྲེལ་མི་
ཆགས་ཏེ། དེ་ལྟར་ན་འཁོར་བའི་རྩ་བ་སེམས་བྱུང་ཡིན་པར་ཐལ་བའི་སྐྱོན་འཇུག་པའི་ ་
ཕྱིར། །དེས་ན་དེ་ཡི་རྩ་བ་བདེན་འཛིན་ཏེ། །ཞེས་བཤད་རིགས་སོ་ཞེ་ན། འདིར་མ་
ཟད་སྐབས་གཞན་དུའང་གང་ཟག་གི་བདག་འཛིན་དང་ཆོས་ཀྱི་བདག་འཛིན་སྤྱི་ལྡོག་ནས་
མ་རིག་པ་ཡིན་ཞེས་རྗེའི་གསུང་ལས་མང་དུ་བྱུང་སྟེ། །ལམ་རིམ་ཆུང་བ་ལས། །ཟླ་བའི་
ཞབས་ཀྱིས་འཇིག་ལྟ་ལ་སྒོས་སུ་མ་རིག་པར་བཤད་པ་མ་བྱུངཡང་། །གང་ཟག་དང་ཆོས་



i04.
བསྟོད་འགྲེལ་དཀའ་གནས།
སོ་སོར་མ་ཕྱེ་བར་སྤྱིར་དངོས་པོ་བདེན་འཛིན་མ་རིག་པར་གསུངས་ཤིང་། །ཞེས་དང་།
ལྷག་མཐོང་ཆེན་མོ་ལས། འདིར་སློབ་དཔོན་ཟླ་བ་གྲགས་པས་བཞེད་པ་ནི། དབུ་མ་གཞན་
རྣམས་ཤེས་སྒྲིབ་ཏུ་བཞེད་པའི་དངོས་པོ་བདེན་པར་འཛིན་པ་ནི་མ་རིག་པར་བཞེད་ལ། ཞེས་
དང་། ཡང་དེ་ཉིད་ལས། དེ་ནི་བདག་ཏུ་སྒྲོ་འདོགས་པ་ཡིན་ལ་དེ་ཡང་ཆོས་ཀྱི་བདག་
ཏུ་སྒྲོ་འདོགས་པ་དང་གང་ཟག་གི་བདག་ཏུ་སྒྲོ་འདོགས་པ་གཉིས་ཡིན་པས། ཆོས་ཀྱི་བདག་
འཛིན་དང་གང་ཟག་གི་བདག་འཛིན་གཉིས་ཀ་མ་རིག་པ་ཡིན་ནོ། །ཞེས་གསུངས་པའི་
ཕྱིར། །ཀློང་རྡོལ་བླ་མ་རིན་པོ་ཆེས་ལམ་རིམ་གསུང་བཤད་ཀྱི་སྐབས་སུ་ཡང་། །བདེན་
འཛིན་ཆོས་ཅན། སེམས་བྱུང་ཡིན་པར་ཐལ། མ་རིག་པ་ཡིན་པའི་ཕྱིར་ཞེས་པའི་རིགས་
པ་རྗེ་རིན་པོ་ཆེས་མི་ཤེས་པ་མིན་དེ་ལ་གོ་རྒྱུ་ཞིག་ཡོད། །ཅེས་གསུངས་སོ། །འོ་ན་དེ་ .
ལྟར་བཤད་པའི་དགོས་པ་གང་ཡིན་ཞེ་ན། སྤྱིའི་དགོས་པ་ཙམ་ནི། རྩ་ཤེས་རྣམ་བཤད་
རིགས་པའི་རྒྱུ་མཚོ་ལས། །དེ་ཁོ་ན་ཉིད་ཀྱི་དོན་རིག་མ་རིག་གཉིས་ཀྱི་དབང་གིས་འཁོར་
འདས་གཉིས་སུ་འགྱུར་རོ། །ཞེས་གསུངས་པ་ལྟར། སྟོང་པ་ཉིད་ཀྱི་དོན་རིག་ན་འཁོར་
བ་ལས་གྲོལ་ཞིང་མ་རིག་ན་འཁོར་བར་འཇུག་པ་ཤེས་པའི་ཆེད་དུ་འཁོར་བའི་རྩ་བ་ངོས་
འཛིན་ཚུལ་དེ་གང་ཞེ་ན། རྣམ་འགྲེལ་ལས། མི་ཤེས་སྲིད་པའི་རྒྱུ་ཡིན་ཡང་། །ཞེས་
གསུངས་པ་ལྟར། བདག་འཛིན་དང་བདེན་འཛིན་སོགས་ཀྱི་མིང་གིས་མ་སྨོས་པར་མི་ཤེས་
པ་དང་མ་རིག་པའི་མིང་གིས་སྨོས་པ་ཡིན་པས། །དེས་ན་གང་ཟག་གི་བདག་འཛིན་དང་
ཆོས་ཀྱི་བདག་འཛིན་འཁོར་བའི་རྩ་བ་བྱེད་ཀྱང་། དེ་དག་ཡུལ་རང་གི་མཚན་ཉིད་ཀྱིས་
གྲུབ་པར་འཛིན་པ་ནི་རང་གི་སྟོབས་ཀྱིས་མ་ཡིན་པར་གྲོགས་མ་རིག་པའི་སྟོབས་ཀྱིས་རྨོངས་ ་



105
བསྟོད་འགྲེལ་དཀའ་གནས།
ཚུལ་ཤེས་པའི་ཆེད་དུ། སྟོན་པ་སངས་རྒྱས་ཉིད་ཀྱིས་ཀྱང་གང་ཟག་དང་ཆོས་སུ་སྒྲོ་འདོགས་
པའི་བདེན་འཛིན་རྣམས་མ་རིག་པའི་མིང་གིས་བསྟན་པར་མཛད་པའི་ཕྱིར་ཏེ། དེ་སྐད་
དུ་སྟོང་ཉིད་བདུན་ཅུ་པ་ལས། །རྒྱུ་དང་རྐྱེན་ལས་སྐྱེས་དངོས་རྣམས། །ཡང་དག་པར་
ནི་རྟོག་པ་གང་། །དེ་ནི་སྟོན་པས་མ་རིག་གསུངས། །ཞེས་གསུངས་པའི་ཕྱིར། །དེ་ལྟར་
གསུངས་པའི་དགོས་པ་ནི། སངས་རྒྱས་འཇིག་རྟེན་དུ་བྱོན་པའི་དགོས་པ་འཇིག་རྟེན་གྱི་ ་
རྒུད་པ་སེལ་བའི་ཆེད་ཡིན་ལ། རྒྱུད་པ་དེའི་རྩ་བ་ཉོན་མོངས་ཡིན་ཞིང་ཉོན་མོངས་པའི་རྩ་
བ་མ་རིག་པ་སྟེ་གཏི་མུག་ལ་ཐུག་པ་ཡིན་ཏེ། ཚིག་གསལ་ལས། །གཏི་མུག་ཟད་པར་
བྱ་ཕྱིར་གསུང་བ་གང་ཡིན་དེས་ནི་ཉོ་མོངས་མ་ལུས་འཇོམས། །ཉོན་མོངས་མཐའ་དག་
གཏི་མུག་ལ་ནི་ཡང་དག་བརྟེན་པར་རྒྱལ་བ་རྣམས་ཀྱིས་གསུངས། །ཞེས་གསུངས་པའི་
ཕྱིར། གཏི་མུག་དེ་ཅི་ལྟར་ངོས་གཟུང་ཞེ་ན། ལྷག་མཐོང་ཆེན་མོ་ལས། །གཏི་མུག་དེ་
ཇི་ལྟ་བུ་ཞིག་ཡིན་སྙམ་ན། ཕྱི་ནང་གི་ཆོས་རྣམས་རང་གི་མཚན་ཉིད་ཀྱིས་གྲུབ་པར་འཛིན་
པའི་རང་བཞིན་ལ་སྒྲོ་འདོགས་པའི་བློ་ནི་འདིར་མ་རིག་པ་སྟེ། ཞེས་གསུངས་པ་ལྟར་རོ།
མ་རིག་པ་དེ་ཡང་གང་ལ་བྱ་ཞེ་ན། རྩ་ཤེས་རྣམ་བཤད་རིགས་པའི་རྒྱ་མཚོ་ལས། དེའི་
ཕྱིར་མ་རིག་པ་ངོས་གཟུང་བར་བྱ་སྟེ། དེ་ཡང་དེ་ཁོ་ན་ཉིད་རིག་པ་མེད་ཙམ་དང་དེ་ལས་
གཞན་པ་ཙམ་མིན་གྱི་འདིའི་འཛིན་སྟངས་ཀྱི་ལྡོག་ཕྱོགས་འཛིན་པའི་འགལ་བ་མི་མཐུན་
ཕྱོགས་ཡིན་པས་ཡུལ་ཡང་དག་པར་ཡོད་པར་འཛིན་པ་ཞིག་སྟེ། ཞེས་དང་། དབུ་མའི་
རྣམ་བཤད་དགོངས་པ་རབ་གསལ་ལས། །བདེན་འཛིན་དེ་དེ་ཁོ་ན་ཉིད་དཔྱོད་པའི་རིག་
པའི་འགལ་ཟླ་མི་མཐུན་ཕྱོགས་ཡིན་པས་མ་རིག་པར་འགྲུབ། ཅེས་གསུས་པ་ལྟར། ཉེས་
I



106
བསྟོད་འགྲེལ་དཀའ་གནས།
པ་ཀུན་གྱི་རྩ་བ་བདེན་འཛིན་ཡིན་ཡང་དེ་མ་རིག་པའི་མིང་གིས་སྨོས་ན་གོང་དུ་བཤད་པ་
ལྟར་དོན་དང་ལྡན་པར་འགྱུར་བས། མདོར་ན་ཉོན་མོངས་སྣ་མང་ཞིང་དེ་རེ་རེའི་གཉེན་
པོ་ཡང་གྲངས་ཀྱིས་མི་ལང་བས་དེའི་ཕྱིར་གནད་འགག་ཆེ་ས་གཅིག་ནས་དགག་ན་འགོག་
སླ་བ་ལ་དགོངས་པ་ཡིན་ཏེ། ལམ་རིམ་ཆེན་མོ་ལས། སྔར་བཤད་པའི་མ་རིག་པའི་འཛིན་
སྟངས་ཀྱི་ཞེན་ཡུལ་དེ་ཉིད་གཞིར་བཞག་ནས་རང་གཞན་གྱི་སྡེ་པ་དངོས་པོར་སྨྲ་བ་རྣམས་
ཀྱིས་ཁྱད་པར་དུ་མ་ཞིག་སྒྲོ་བཏགས་པ་གྲུབ་མཐའི་དབང་གིས་བཞག་པ་ཐམས་ཅད་ནི། །མ་
རིག་པའི་འཛིན་སྟངས་ཀྱི་ཡུལ་དེ་ཉིད་སུན་ཕྱུང་བ་ན་རྩ་བ་བཅད་པའི་ལྗོན་པ་ལྟར་མཐའ་
དག་ལྡོག་པར་འགྱུར་བས། ཤེས་རབ་ཅན་གྱི་ནི་མ་རིག་པའི་ཞེན་ཡུལ་དགག་བྱའི་རྩ་བར་
ཤེས་པར་བྱ་ཡི། ཞེས་གསུངས་པའི་ཕྱིར། རྗེ་རིན་པོ་ཆེའི་གསུང་འདི་ཙམ་གྱིས་ཀྱང་
ཆོག་པར་སྣང་བས་འདིས་མཚོན། །རྗེའི་གསུངས་དང་གང་ལའང་མ་འབྲེལ་བ་དང་ནོར་
འཁྲུལ་མེད་པའི་ཚུལ་གོ་དགོས་ཀྱི། རྒྱུ་མཚན་ཅི་ཡང་མེད་པར་ངེད་ཅག་གི་བླ་མ་སྨྲ་བ་
བླ་ན་མེད་པ་ཡིན་ཞེས་སྨྲས་ཀྱང་ཁ་ཙམ་དུ་ཟད་དོ། །འོ་ན་འདི་ལྟ་བུ་མ་རིག་པ་ལྡོག་པའི་
ཐབས་དེ་གང་ཞེ་ན། རྩ་བར། །གང་ཞིག་མཐོང་བས་དེ་ལྡོག་པ། །རྟེན་ཅིང་འབྲེལ་བར་
འབྱུང་བར་གསུང་། །ཞེས་རྟེན་འབྲེལ་རྟོགས་པའི་བློ་ལ་བཞེད་ཅིང་། རྒྱལ་བ་དགེ་འདུན་
རྒྱ་མཚོའི་འགྲེལ་པར། རྟེན་ཅིང་འབྲེལ་བར་འབྱུང་བའི་གནས་ལུགས་གང་ཞིག་མཐོང་
བས་མ་རིག་པ་ལྡོག་པར་འགྱུར་བ་ཡིན་ཞེས་འབྲུ་གནོན་མཛད་ནས། འོག་ཏུ། རྟེན་འབྲེལ་
རྟོགས་པའི་ཤེས་རབ་དེ་ཉིད་མ་རིག་པ་བདེན་འཛིན་དེ་དང་དམིགས་པ་གཅིག་ལ་དམིགས་
ནས་འཛིན་སྟངས་དངོས་འགལ་ཏུ་ཞུགས་པའི་བློ་གང་ཞིག །ཡུལ་གྱི་གནས་ལུགས་རྟོགས་



107
བསྟོད་འགྲེལ་དཀའི་གནས། །
པའི་བློ་ཡིན་པའི་ཕྱིར་རོ། །ཞེས་རྟེན་འབྲེལ་རྟོགས་པའི་བློ་ཡང་བདེན་འཛིན་དང་འཛིན་
སྟངས་དངོས་སུ་འགལ་བ་ཡིན་པར་གསུངས་ཤིང་། - ་།ལྕང་སྐྱ་རིན་པོ་ཆེའི་འགྲེལ་པར།
འོ་ན་བདེན་འཛིན་མ་རིག་པའི་དངོས་ཀྱི་གཉེན་པོ་སྟོབས་ལྡན་གང་ཡིན་ཞེ་ན། དེ་ནི་ཟབ་
མོ་སྟོང་པ་ཉིད་རྟེན་ཅིང་འབྲེལ་བར་འབྱུང་བ་རྟོགས་པའི་ཤེས་རབ་ཉིད་ཡིན་ཏེ། མ་རིག་
པ་དང་འཛིན་སྟངས་དངོས་འགལ་ཏུ་ཞུགས་པའི་སྒོ་ནས་དངོས་པོའི་གནས་ལུགས་ཇི་ལྟ་
བ་བཞི་དུ་མཐོང་བའི་བློ་ཡིན་པའི་ཕྱིར། ཞེས་སྟོང་ཉིད་རྟེན་འབྲེལ་དུ་རྟོགས་པའི་བློ་བདེན་
འཛིན་དང་འཛིན་སྟངས་དངོས་སུ་འགལ་བར་ཡང་གསུངས་སོ། །དེ་དག་ལ་དཔྱད་པའི་
ཚེ་ཁོ་བོའི་རྣམ་རྟོག་ལ། རྟེན་ཅིང་འབྲེལ་བར་འབྱང་བ་རྟོགས་པའི་བློ་ཀན་རྫོབ་རྣམ་ཅན་
མིན་ནམ། དེ་སྐབས་འདིའི་བདེན་འཛིན་མ་རིག་པ་དང་འཛིན་སྟངས་དངོས་སུ་འགལ་
ཚུལ་ཅི་ལྟར་ཡིན་སྙམ་དུ་དོགས་སོ། །འོན་ཀྱང་དེ་ལྟ་བུ་དོགས་པ་ཁོང་རྣམ་པ་ལ་མི་འཆར་
བའི་ཚོད་མི་སྣང་བས་བཤད་རྒྱུ་ཞིག་རྙེད་ན་འོག་ཏུ་དཔྱད་པར་བྱའོ། །ཁྱོད་ཀྱི་བསྟན་པའི་
གནད་ཉིད། །ཞེས་པའི་བསྟན་པའི་གནས་དེ་རྟེན་འབྲེལ་ལ་བྱ་དགོས་ཏེ། དཔེར་ན་མཛོད་
ཀྱི་སྒོ་ལྕགས་འབྱེད་པའི་གནད་ལྡེ་མིག་ལ་ཐུག་པ་བཞིན་དུ་བསྟན་པའི་སྙིང་པོ་སྟོང་པ་ཉིད་
རྣམ་པར་འབྱེད་པའི་ཐབས་སམ་གནད་རྟེན་འབྲེལ་ལ་ཐུག་པ་ཡིན་པའ་ཕྱིར། ཡང་། །བསྟོད་
པའི་སྒོར་ནི་སུ་ཞིག་གིས། །ཞེས་པའ་ར་སྒྲ་དེ་ལྷག་པའི་སྐྱོན་མེད་དེ། སློབ་དཔོན་ཨ་ནུས་
སུ་རུ་ཏུ་ན་ལ་རྣམས་གནས་གཞིའི་སྒྲ་ལ་འཇུག་པར་བཤད་པ་བཞིན་དུ། །འདིར་ཡང་བསྟོད་
པའི་སྒོ་ལ་ནི་ཟེར་རྒྱུའི་ལ་སྒྲ་དེ་ཚིག་སྡེབ་པའི་དབང་གིས་ར་སྒྲ་བསྡུས་པ་ཡིན་པའི་ཕྱིར་རོ།།
འོ་ན་གཞན་དུ་མི་སྨྲ་བས་སྐྱབས་སུ་འགྲོ་ཚུལ་གྱི་ཚིག་གང་གིས་ཐོན་ཞེ་ན། །སྟོན་པ་ཞེས་



108
བསྟོད་འགྲེལ་དཀའ་གནས།
བྱ་ཁྱོད་ཉིད་དེ། ཞེས་པའི་ཉིད་ཀྱི་སྒྲས་ཐོན་ནོ། །ཚིག་གཞན་རྣམས་འགྲེལ་པ་དག་ལས་
ཤེས་པར་བྱའོ། །གཉིས་པ་སྐྱབས་ཀྱི་ཡོན་ཏན་ཤེས་པའི་སྒོ་ནས་སྐྱབས་སུ་འགྲོ་ཚུལ་འཆད་
པ་ལ། །ཕན་མཛད་ཁྱོད་ཁྱིས་འགྲོ་བ་ལ། །སྨན་པའི་སླད་དུ་བཀའ་སྩལ་པ། །བསྟན་
པའི་སྙིང་པོ་སྟོང་བ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་ཅིང་འབྲེལ་བར་འབྱུང་
བའི་ཚུལ། །འགལ་བ་དང་ནི་མ་གྲུབ་པར། །མཐོང་འདི་ཡིས་ཁྱོད་ཀྱི་ལུགས། །ཇི་ལྟར་
ཁོང་དུ་ཆུད་པར་ནུས། །ཁྱོད་ནི་ནམ་ཞིག་སྟོང་པ་ཉིད། །རྟེན་འབྱུང་དོན་དུ་མཐོང་བ་
ན། །རང་བཞིན་གྱིས་ནི་སྟོང་པ་ལ། །བྱ་བྱེད་འཐད་པའང་མི་འགལ་ཞིང༌། །དེ་ལས་
ལྡོག་པར་མཐོང་བ་ན། །སྟོང་ལ་བྱ་བ་མི་རུང་ཞིང་། །བྱ་དང་བཅས་ལ་སྟོང་མེད་པས།
ཉམ་ངའི་གཡང་དུ་ལྟུང་བར་བཞེད། །དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་
བ་ལེགས་པར་བསྔགས། །དེ་ཡང་ཀན་ཏུ་མེད་པ་དང༌། །རང་བཞིན་གྱིས་ནི་ཡོད་པས་
མིན། །ལྟོས་མེད་ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་
གྲུབ་ན་དེ་འགྲུབ་པ། །རྒྱུ་དང་རྐྱེན་ལ་ལྟོས་པ་འགལ། །དེ་ཕྱིར་བརྟེན་ནས་འབྱུང་བ་ལས།
མ་གཏོགས་ཆོས་འགའ་ཡོད་མིན་པས། །རང་བཞིན་གྱིས་ནི་སྟོང་པ་ལས། །མ་གཏོགས་
ཆོས་འགའ་མེད་པར་གསུང་། །རང་བཞིན་ལྡོག་པ་མེད་པའི་ཕྱིར། །ཆོས་རྣམས་བཞིན་
འགའ་ཡོད་ན། །མྱ་ངན་འདས་པ་མི་རུང་ཞིང་། །སྤྲོས་ཀུན་ལྡོག་པ་མེད་པར་གསུངས།
དེ་ཕྱིར་རང་བཞིན་རྣམ་བྲལ་ཞེས། །སེངྒེའི་སྒྲ་ཡིས་ཡང་ཡང་དུ། །མཁས་པའི་ཚོགས་
སུ་ལེགས་གསུངས་པ། །འདི་ལ་སུ་ཡིས་འགོངས་པར་ནུས། །རང་བཞིན་འགའ་ཡང་
མེད་པ་དང་། །འདི་ལ་བརྟེན་ནས་འདི་འབྱུང་བའི། །རྣམ་གཞག་ཐམས་ཅད་འཐད་པ་



109
བསྟོད་འགྲེལ་དཀའ་གནས།
གཉིས། །མི་འགལ་འདུ་བ་སྨོས་ཅི་དགོས། །བརྟེན་ནས་འབྱུང་བའི་རྒྱུ་མཚན་གྱིས། མཐར་
ལྟ་བ་ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་པའི
རྒྱ། །འདི་ཀན་ངོ་བོས་སྟོང་པ་དང༌། །འདི་ལས་འདི་འབྲས་འབྱང་ཡི། །ངེས་པ་གཉིས་
པོ་ཕན་ཚུན་དུ། གེགས་མེད་པར་ནི་འགྲོགས་བྱེད་པ། །འདི་ལས་ངོ་མཚར་གྱུར་བ་དང་།
འདི་ལས་རྨད་དུ་བྱུང་བ་གང་། །ཚུལ་འདིས་ཁྱོད་ལ་བསྟོད་ན་ནི། །བསྟོད་པར་འགྱུར་
གྱི་གཞན་དུ་མིན། །རྨོངས་པས་བྲན་དུ་བཟུང་བ་ཡིས། །གང་ཞིག་ཁྱོད་དང་ཞེས་འགྲས་
པ། །དེ་ཡིས་རང་བཞིན་མེད་པའི་སྒྲ། །མི་བཟོད་གྱུར་པ་མཚར་ཅི་ཡོད། །ཁྱོད་ཀྱི་གསུངས་
གི་གཅེས་པའི་མཛོད། །བརྟེན་ནས་འབྱུང་བར་ཁས་བླངས་ནས། །སྟོང་ཉིད་ང་རོ་མི་
བཟོད་པ། །འདི་ལ་ཁོ་བོ་ངོ་མཚར་གྱུར། །རང་བཞིན་མེད་ལ་བཀྲི་བའི་སྒོ། །བླ་མེད་
རྟེན་ཅིང་འབྲེལ་འབྱུང་གི །མིང་ཉིད་ཀྱིས་ནི་རང་བཞིན་དུ། །འཛིན་ན་ད་ཀོ་སྐྱེ་བོ་འདི།
འཕགས་མཆོག་རྣམས་ཀྱིས་ལེགས་བགྲོད་པའི། འཇུག་ངོགས་ཟླ་དང་བྲལ་གྱུར་པ། །ཁྱོད་
དགྱེས་གྱུར་པའི་ལམ་བཟང་དེར། །ཐབས་གང་གིས་ནི་དཀྲི་བར་བྱ། །རང་བཞིན་བཅོས་
མིན་ལྟོས་མེད་དང་། །རྟེན་འབྲེལ་ལྟོས་དང་བཅོས་མ་གཉིས། །ཇི་ལྟར་བུར་ན་གཞི་གཅིག་
ལ། །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང་། །རང་བཞིན་
གྱིས་ནི་གདོད་མ་ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་
དུ་གསུངས། །ཁྱོད་ཀྱིས་ཇི་ལྟར་བསྟན་པ་ལ། །རྒོལ་བ་འགས་ཀྱང་ཆོས་མཐུན་དུ། །གླགས་
མི་རྙེད་པར་གསུངས་པ་ཡང་། །འདི་ཉིད་ཀྱིས་ནི་ལེགས་པར་ཁུམས། །ཅི་སླད་ཅེ་ན་
འདི་བཤད་པས། །མཐོང་དང་མ་མཐོང་དངོས་པོ་ལ། །སྒྲོ་འདོགས་པ་དང་སྐུར་འདེབས་



110
བསྟོད་འགྲེལ་དཀའ་གནས།
ཀྱི། །གོ་སྐབས་རིང་དུ་མཛད་ཕྱིར་རོ། །ཁྱོད་ཀྱི་སྨྲ་བ་ཟླ་མེད་པར། །མཐོང་བའི་རྒྱུ་
མཚན་རྟེན་འབྱུང་གི །ལམ་འདི་ཉིད་ཀྱིས་གསུངས་གཞན་ཡང་། །ཚད་མར་གྱུར་པར་
ངེས་པ་སྐྱེ། །ཞེས་སོ། །དེ་ཡང་། །ཕན་མཛད་ཁྱོད་ཀྱིས་འགྲོ་བ་ལ། །ཞེས་པས་སྐྱབས་
སྟོན་པ་པོ་སངས་རྒྱས་ཀྱི་ཡོན་ཏན་བསྟན་ཅིང་། །སྨན་པའི་སླད་དུ་བཀའ་སྩལ་པ། །ཞེས་
སོགས་ཀྱིས་སྐྱབས་དངོས་ཆོས་ཀྱི་ཡོན་ཏན་བསྟན་ཏོ། །རང་བཞིན་གྱིས་ནི་སྟོང་པ་དང་།
ཞེས་པའི་དང་སྒྲ་མ་དག་པ་ཡིན་པས་རང་བཞིན་གྱིས་ནི་སྟོང་པ་ལ་ཞེས་ལ་སྒྲར་བསྒྱུར་དགོས་
ཏེ། །དེ་གང་ལས་ཤེས་ཞེ་ན། །སྟོང་ལ་བྱ་བ་མི་རུང་ཞིང་། །བྱ་དང་བཅས་ལ་སྟོང་
མེད་པས། །ཞེས་ལ་སྒྲ་བྱུང་བ་འདིས་ཤེས་སོ། །རང་བཞིན་གྱིས་གྲུབ་པ་འདོད་པའི་ཕྱོགས་
ལ་བྱ་བྱེད་མི་རུང་ཞིང་། །དེ་ལས་ལྡོག་པའི་ཕྱོགས་ལ་དེ་དག་རུང་བའི་ཚུལ་ཤེས་པར་བྱེད་
པ་ལ་རིགས་པའི་གནད་ཕྲ་མོ་འདི་ཤེས་དགོས་ཏེ། རྩ་ཤེས་རྣམ་བཤད་རིགས་པའི་རྒྱ་མཚོ་
ལས། དེ་ཡང་འབྲས་བུ་སྐྱེ་བ་ལ་མངོན་དུ་ཕྱོགས་པའི་དུས་ནི་སྐྱེ་བའི་དུས་ཡིན་ལ། །སྐྱེས་
ཟིན་པའི་དུས་ནི་སྐྱེས་པའི་དུས་ཡིན་པས། །ཞེས་གསུངས་པ་ལྟར། སྐྱེ་བའི་དུས་རྒྱུ་དུས་
དང་སྐྱེས་པའི་དུས་རང་དུས་ལ་བྱེད་པས་དུས་དེ་གཉིས་ཐ་དད་དུ་གོ་དགོས་མོད། །འོན་
ཀྱང་མྱུ་གུ་སྐྱེ་བ་མྱུ་གུ་འདུས་བྱས་སུ་མཚོན་པའི་མཚན་ཉིད་ཡིན་པས་མྱུ་གུ་སྐྱེ་བ་མྱུ་གུའི་
དུས་སུ་ཡོད་པར་འདོད་དགོས་ཏེ། །སྐྱེ་སོགས་མཚན་ཉིད་བཞི་མཚན་གཞི་དང་དུས་མཉམ་
ཡིན་པའི་ཕྱིར་རོ། །དེ་ཡང་མྱུ་གུ་སྐྱེའོ་ཞེས་ཐ་སྙད་བྱེད་པ་ན་སྐྱེ་རྒྱུའི་མྱུ་གུ་བྱེད་པ་པོ་དང་
རྟེན་ཡིན། །དེའི་ཚེ་མྱུ་གུ་སྐྱེ་བ་དེ་མྱུ་གུའི་བྱ་བ་དང་མྱུ་གུ་ལ་བརྟེན་པ་ཡིན་པར་མདོ་སྡེ་པ་
ཡན་ཆད་ཀུན་ཀྱིས་འདོད་དོ། །སྤྱིར་སྐྱེ་རྒྱུ་མྱུ་གུ་བྱེད་པ་པོ་རྟེན་ཡིན་པ་དང་མྱུ་གུའི་སྐྱེ་བ་



111
བསྟོད་འགྲེལ་དཀའ་གནས།
དེ་ལ་བརྟེན་པའི་བྱ་བ་ཡིན་པའི་རྟེན་དང་བརྟེན་པའི་ཚུལ་འདི་ནི་སྐྱེ་བ་ཐ་སྙད་དུ་འདོད་པའི་
ལུགས་ལ་མི་རིགས་པ་མེད་ཀྱང་སྐྱེ་བ་དོན་དམ་པར་འདོད་པའི་ལུགས་ལ་འགལ་བ་ཡིན་
ཏེ། རྟེན་དང་བརྟེན་པའི་ཚུལ་རང་བཞིན་གྱིས་གྲུབ་པ་ཡིན་ན། རང་བཞིན་གྱིས་གྲུབ་ན་
དུས་ནམ་ཡང་གཞན་དུ་མི་འགྱུར་བ་ཞིག་ཡིན་དགོས་པའི་གནད་ཀྱིས་དུས་རྟག་ཏུ་རྟེན་དང་
བརྟེན་པ་ཡིན་དགོས་པའི་ཕྱིར། མྱུ་གུ་སྐྱེ་བ་ལ་མངོན་དུ་ཕྱོགས་པའི་དུས་སུ་ཡང་མྱུ་གུ་སྐྱེ་
བའི་རྟེན་དུ་མྱུ་གུ་ཡོད་པར་འགྱུར་ཞེས་ཕ་རོལ་པོ་ལ་འགལ་བ་སྟོན་ཏོ། །དབུ་མ་པས་རྟེན་
དང་བརྟེན་པ་ཐ་སྙད་བཏགས་པ་ཙམ་དུ་ཁས་ལེན་པས་ལན་ཅིག་རྟེན་དང་བརྟེན་པར་སོང་
ཡང་དུས་ཐམས་ཅད་དུ་དེ་ལྟ་མི་དགོས་ཞེས་བཞེད་དོ། །འདི་ཤིན་ཏུ་དཀའ་ས་ཡིན་ཏེ། རྩ་
ཤེས་རྣམ་བཤད་ལས། དེ་ལ་སྐྱེ་བས་འབྲས་བུ་སྐྱེད་པ་དང་དེ་མིན་པའི་རྒྱུ་རྐྱེན་སྐྱེད་པ་གཉིས་
གང་འགོག་པའི་སྐབས་སུ་ཡང་། །དཀའ་ས་ནི་སྐྱེ་བཞིན་པའི་མྱུ་གུ་ལ་སོགས་པ་སྐྱེ་བ་ཡིན་
ཏེ། འདི་རང་གིས་ཀྱང་ཐ་སྙད་དུ་ཁས་ལེན་པས་ཕ་རོལ་པོའི་འདོད་པ་ཇི་ལྟར་བཀག་པའི་
སྤུ་རིས་ཕྲ་མོ་རྣམས་མ་བྱེད་ན། ཕར་ལ་བཀག་པ་ཐམས་ཅད་རང་ལ་མཚུངས་པར་འགྱུར་
རོ། །ཞེས་གསུངས་པའི་ཕྱིར། །དེ་ཡང་མདོར་བསྡུ་ན་མྱུ་གུ་སྐྱེ་བ་ལ་མངོན་དུ་ཕྱོགས་
པའི་དུས་སུ་བྱེད་པ་པོ་རྟེན་མྱུ་གུ་མེད་ཀྱང་དེ་ལ་བརྟེན་པའི་མྱུ་གུ་སྐྱེ་བའི་བྱ་བ་ཡོད་པར་འདོད་
ལ། །དེའི་དུས་སུ་མྱུ་གུ་མེད་བཞིན་དུ་མྱུ་གུ་སྐྱེ་བ་དེའི་ཆོས་སུ་འཇོག་པ་ནི། །ད་གཟོད་
མྱུ་གུ་འབྱུང་འགྱུར་ལ་བསམ་ནས་འཇོག་པ་སྐྱེ་བ་རྟོག་པས་བཏགས་པ་ཙམ་དུ་ཁས་ལེན་
ན་རུང་ཡང་། །སྐྱེ་བ་དོན་དམ་པར་གྲུབ་པར་འདོད་ན་དུས་དེར་མྱུ་གུ་ཡང་ཡོད་དགོས་
ཏེ། །རྟེན་དང་བརྟེན་པ་དུས་ནམ་ཡང་མི་འཁྲུལ་བའི་ཕྱིར། །ཚུལ་འདི་འགོག་པ་ལ་བྱེ་



112
བསྟོད་འགྲེལ་དཀའ་གནས།
བྲག་སྨྲ་བ་ལྟ་བུའི་ལུགས་འགོག་མི་དཀའ་ཡང་། མདོ་སྡེ་པ་ལ་སོགས་པས་རྒྱུ་དུས་ན་འབྲས་
བུ་མེད་པར་འདོད་པའི་ལུགས་ཤིན་ཏུ་འགོག་དཀའ་བ་ཡིན་ཏེ། དེ་ཉིད་ལས། དུས་གཉིས་
རིམ་ཅན་དུ་ཁས་ལེན་ན་དགག་སླ་བས། རྒྱུ་དུས་ན་འབྲས་བུ་མེད་པར་སྨྲ་བའི་དངོས་སྨྲ་
བ་ལ་དུས་གཉིས་སྔ་ཕྱི་བར་འདོད་དགོས་ལུགས་སྟོན་དཀའོ། །ཞེས་གསུངས་པའི་ཕྱིར།
དེས་ན་གོང་དུ་བཤད་པའི་རིགས་པ་རྣམས་ལ་གོ་རྒྱུ་ཞིག་མ་རྙེད་པར་སྐྱེ་བ་དོན་དམ་པར་
གྲུབ་པ་མི་འཐད་ཅེས་མང་དུ་སྨྲས་ཀྱང་ཚིག་ཙམ་དུ་ཟད་དོ། །ལྟོས་མེད་ནམ་མཁའི་མེ་
ཏོག་བཞིན། །ཞེས་པ་ལ་གཞི་གྲུབ་ན་ལྟོས་ནས་གྲུབ་པ་དགོས་ཀྱང་ལྷན་ཅིག་པའི་བུམ་པ་
དང་སྣམ་བུ་གཉིས་གཅིག་གི་གཅིག་ལ་ལྟོས་ནས་གྲུབ་པ་མ་ཡིན་ལ། འོན་ཀྱང་བུམ་པ་སྣམ་
བུ་མ་ཡིན་ཞེས་པའི་ཐ་སྙད་ནི་བུམ་པ་སྣམ་བུ་ལ་ལྟོས་པའི་རྒྱུ་མཚན་གྱིས་ཡིན་པའང་ཤེས་
དགོས་སོ། །ཉན་ཐོས་སྡེ་པ་གནས་མ་བུ་པ་སོགས་འབྲས་བུ་རྣམས་རྒྱུ་ལ་ལྟོས་ཀྱང་རྒྱུ་འབྲས་
བུ་ལ་མི་ལྟོས་པར་འདོད་དེ། །དེའི་རྒྱུ་མཚན་མཐར་གཏུགས་པ་ནི། ནོར་གསོག་པའི་སྔ་
རོལ་ན་ནོར་གསོག་མཁན་ཡོད་ན་ནོར་གསོག་དགོས་ཀྱི། དེ་ལྟ་མིན་ན་མོ་གཤམ་གྱི་བུས་
ཀྱང་ནོར་གསོག་པར་འགྱུར་བས། །དེའི་ཕྱིར་རྒྱུ་རྣམས་འབྲས་བུའི་སྔ་རོལ་ན་རང་གི་ངོ་
. བོས་གྲུབ་པར་འདོད་དོ། །ལུགས་དམ་པ་འདིས་ནོར་གསོག་མཁན་ཞེས་པ་གསོག་རྒྱུའི་
ནོར་ལ་ལྟོས་ནས་བཞག་པ་མ་གཏོགས། དེ་དེ་ལ་མ་ལྟོས་པར་བཞག་ན་མོ་གཤམ་གྱི་བུ་
ཡང་ནོར་གསོག་མཁན་ཡིན་ཞེ་ན་སྐྱོན་ཅི་ཡོད་ཅེས་སྨྲའོ། །དེའི་ཕྱིར་ནས་ལ་ས་བོན་ཟེར་
ཡང་རྡོ་ལ་མི་ཟེར་བའི་རྒྱུ་མཚན་མྱུ་གུ་ལ་ལྟོས་ནས་བཞག་པར་ཤིན་ཏུ་གསལ་བས་ས་སྨྱུག་
ཕན་ཚུན་ལྟོས་གྲུབ་དང་ས་སྨྱུག་ཅེས་པ་ཐ་སྙད་བཏགས་པ་ཙམ་དུ་གྲུབ་ལུགས་དེ་ཡིན་ཞིང་།



113
བསྟོད་འགྲེལ་དཀའ་གནས།
ཐ་སྙད་འདོགས་པའི་གཞི་དེ་གདོད་མ་ནས་ངོ་བོས་གྲུབ་པར་དངོས་སྨྲ་བས་འདོད་ལ་ཐལ་ ་
འགྱུར་པས་གློ་བུར་དུ་བྱུང་བར་འདོད་པ་ལ་ཡང་རྒྱུ་མཚན་ཆེན་པོ་ཡོད་དོ། །ངོ་བོས་གྲུབ་
ན་དེ་འགྲུབ་པ། །རྒྱུ་དང་རྐྱེན་ལ་ལྟོས་པ་འགལ། ཞེས་པ་ལ་འདི་ལྟར་དཔྱད་དེ། རྩ་ཤེས་ -
ཊཱིཀ་ཆེན་ལས། །དེ་ཡང་རང་རང་གི་རྒྱུ་རྐྱེན་ལ་བརྟེན་ནས་བྱུང་ན་བྲལ་འབྲས་མ་གཏོགས་
པ་རྣམས་དངོས་པོ་ལ་བྱ་དགོས་ལོ། །དེ་མིན་པའི་རྟེན་འབྱུང་རྣམས་ནི། ཆོས་གཞན་ལ་
བརྟེན་ནས་བྱུང་བ་ཡིན་ཡང་ལྟོས་ས་དེ་དེའི་རྒྱུ་རྐྱེན་མ་ཡིན་ནོ། །ཞེས་བྱུང་བ་འདི་གལ་
ཏེ་ཡི་གེ་དག་ན། བྲལ་འབྲས་མ་གཏོགས་པ་རྣམས་ཆོས་གཞན་ལ་བརྟེན་ནས་བྱུང་བ་ཡིན་
ཡང་། །བྲལ་འབྲས་ནི་རྒྱུ་རྐྱེན་ལ་བརྟེན་ནས་བྱུང་བ་ཡིན་ཞེས་ཁས་ལེན་དགོས་ཏེ། དེ་
ལྟར་མི་འཆད་པར་གཞུང་གི་ཚིག་ཟིན་གཞན་དུ་དྲངས་ནས་འཆད་ན། མཁས་གྲུབ་རྗེའི་
ཞལ་ནས། བློས་ཅི་ཙམ་བརྟགས་ཀྱང་རྒྱུད་སྡེ་གོང་འོག་ཐེག་པ་ཆེ་ཆུང་གྲུབ་མཐའ་སོ་སོའི་
གཞུང་ལུགས་དེ་དག་ལ་རིགས་པ་འདིས་གནོད་ཅེས་བྱ་བ་དང་། རང་ཚིགས་འགལ་བའི་
ཉེས་པ་འདི་ཡོད་ཅེས་བྱ་བའི་དྲི་ཙམ་ཡང་མེད་པར་མངོན་སུམ་གྱིས་གྲུབ་པ་འདི་ཉིད་རིགས་
པ་ཡང་དག་ཡིན་ནོ། །ཞེས་རྗེ་རིན་པོ་ཆེའི་གསུང་གི་ཚིག་ཟིན་ལ་རིགས་པའི་གནོད་པ་གཏན་
ནས་མེད་པར་གསུངས་པ་ཅི་ལྟར་དྲངས། ཁྱེད་ཅག་ལྟར་ན་བྲལ་འབྲས་མ་གཏོགས་པ་
རྣམས་རྒྱུ་རྐྱེན་ལ་བརྟེན་ནས་བྱུང་བ་མ་ཡིན་གསུངས་པ་ལ་རིགས་པས་གནོད་དེ། བྲལ་
འབྲས་རྟག་པ་ཡིན་པའི་ཕྱིར་ཏེ། བྲལ་འབྲས་ལ་རྒྱུ་རྐྱེན་མེད་པའི་ཕྱིར་ཞེས་པའི་རིགས་
པས་གནོད་དོ། །དེས་ན་བྲལ་འབྲས་སྔོན་མེད་པའི་ཆོས་ཞིག་ལམ་བདེན་སྒོམ་སྟོབས་ཀྱིས་
གསར་དུ་བྱུང་བ་ཡིན་པས་རྒྱུ་རྐྱེན་ལ་བརྟེན་ནས་ཐོབ་པ་ཡིན་ཞིང་། །འོན་ཀྱང་རྒྱུ་རྐྱེན་



114
བསྟོད་འགྲེལ་དཀའ་གནས།
གྱི་རྒྱུ་བྱས་པ་ལ་བརྟེན་ནས་ཐོབ་པ་མ་ཡིན་ཟེར་དགོས་ཏེ། །རྟག་པ་ལ་རྒྱུས་བྱེད་པ་འགལ་
བའི་ཕྱིར་རོ། །གཞན་ཡང་ཁོ་བོ་ལ་རྣམ་རྟོག་གཞན་ཞིག་ཀྱང་འཆར་ཏེ། །འདི་པའི་ལུགས་
ལ་ཉོན་མོངས་ཞིག་པ་འདུ་བྱས་སུ་བཞེད་པ་ལྟར་ཉོན་མོངས་ཟད་པ་དང་ཉོན་མོངས་བྲལ་
བ་འདུ་བྱས་སུ་བཞེད་པའི་ཕྱིར་སྙམ་མོ། །འདི་ལྟར་བཞེད་ན་ཉོན་མོངས་ཞིག་པ་དང་ཉོན་
མོངས་བྲལ་བ་རྣམས་བྲལ་འབྲས་སུ་མི་བཞེད་པའི་རྒྱུ་མཚན་ཡང་མེད་པས། །དེས་ན་མཐོང་
སྤང་ཉོན་མོངས་དེའི་རྒྱུ་རྐྱེན་གྱི་རྒྱུན་ཆད་པ་ལས་དེའི་རིགས་འདྲ་ཕྱི་མ་མ་སྐྱེས་པ་ཡང་བྲལ་
འབྲས་ཡིན་པར་ཐལ། །འདོད་པའི་ཕྱིར། །འདོད་ན། ཉོན་མོངས་ཀྱི་རྒྱུ་རྐྱེན་ཆད་པ་
ལས་དེའི་རིགས་འདྲ་ཕྱི་མ་མ་སྐྱེས་པ་ཡང་བྲལ་འབྲས་ཡིན་པར་ཐལ། །འདོད་པའི་ཕྱིར།
འདོད་ན། དེ་འདྲའི་བྲལ་འབྲས་ཆོས་ཅན། རྟག་པ་མ་ཡིན་པར་ཐལ་འདུ་བྱས་ཡིན་པའི་
ཕྱིར། །མ་གྲུབ་ན། དེ་ཆོས་ཅན། འདུ་བྱས་ཡིན་པར་ཐལ། །མ་འོངས་པ་ཡིན་པའི་
ཕྱིར་ཏེ། མྱང་འདས་བརྟག་པའི་རྩ་ཤེས་ཊིཀ་ཆེན་ལས། འདིར་ཉོན་མོངས་ཀྱི་ས་བོན་
སྤངས་པ་དང་ཉེར་ལེན་གྱི་ཕུང་པོའི་སྣང་བ་ནུབ་པའི་གཞིར་གྱུར་པའི་སེམས་ཀྱི་ཆོས་ཉིད་
མྱང་འདས་སུ་བྱ་ཡི། ཉོན་མོངས་ལ་སོགས་པའི་རྒྱུ་རྐྱེན་ཆད་པ་ལས་ཕྱི་མའི་རིགས་འདྲ་
མ་སྐྱེས་པ་ནི་མྱང་འདས་སུ་མི་བྱ་སྟེ། དེ་ནི་རྒྱུ་སྔ་མ་ཟད་པས་སྐྱེད་པའི་མ་འོངས་པ་ཡིན་
པར་བཤད་ཟིན་པའི་ཕྱིར། །ཞེས་གསུངས་པའི་ཕྱིར། །འདི་ཁོ་བོའི་རྣམ་རྟོག་ལ་ཤར་
ཚོད་ཡིན་པས་མཁས་པ་རྣམས་བརྟག་པར་བྱ། ཐལ་འགྱུར་པས་རྐྱེན་བཞི་ཁས་ལེན་པར་
མ་ཟད་གཟུགས་ལ་ཡང་མཚུངས་པ་དེ་མ་ཐག་རྐྱེན་བཞེད་དེ། །ས་བོན་འགགས་མ་ཐག་
པ་མྱུ་གུའི་མཚུངས་པ་དེ་མ་ཐག་རྐྱེན་དུ་འཇུག་འབྲེལ་ལས་བཤད་པོ་ལྟར་བཞེད་དོ། །འོན་



115
བསྟོད་འགྲེལ་དཀའ་གནས།
ཀྱང་དེ་མ་ཐག་རྐྱེན་ལ་འགགས་མ་ཐག་པ་དང་འདས་པ་ཡིན་མི་དགོས་སོ། །འོ་ན་མཛོད་
ལས། །དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡོད་དོ། །ཞེས་པ་ཅི་ལྟར་
དྲངས་ཤེ་ན། རྣམ་ཤེས་རིགས་མཐུན་དུ་མ་ཅིག་ཅར་སྐྱེ་མི་སྲིད་པ་ཡིན་པས། །དེས་ན་
ཤེས་པ་སྔ་མ་འགགས་ནས་ཤེས་པ་ཕྱི་མ་སྐྱེ་བའི་གོ་སྐབས་མ་བྱིན་ན་ཤེས་པ་ཕྱི་མ་སྐྱེ་བར་
མི་འགྱུར་བའི་རྒྱུ་མཚན་གྱིས། ཤེས་པ་དེའི་དེ་མ་ཐག་རྐྱེན་ཡིན་ན་རང་ཉིད་འགགས་ནས་
ཤེས་པ་ཕྱི་མ་སྐྱེད་དགོས་པ་ལ་དགོངས་ཀྱི། དེ་ལྟ་མ་ཡིན་ན་རྣམ་ཤེས་དྲུག་གང་རུང་འདས་
མ་ཐག་པའི་རྣམ་ཤེས་ཡིད་ཡིན་པར་གསུངས་མི་རིགས་ཏེ། མཛོད་ལུགས་རྣམ་ཤེས་ཞིག་
པ་ཡིད་དུ་ཁས་མི་ལེན་པའི་ལུགས་ཡིན་པས་སོ། །སྤྲོས་ཀུན་ལྡོག་པ་མེད་པར་གསུངས།།
ཞེས་པའི་སྤྲོས་པ་ནི་རྣམ་པར་རྟོག་པ་ལས་བྱུང་བའི་སེམས་ཀྱི་སྤྲོས་པ་ཡིན་ལ། །དེ་ལྡོག་
པ་ནི་སྟོང་པ་ཉིད་ལ་གཉིས་སྣང་ནུབ་པའི་ཚུལ་གྱིས་མཉམ་པར་བཞག་པའི་ཚེ་ན་ལྡོག་གོ་
ལྡོག་ཚུལ་འདི་ནི་གསང་སྔགས་ལམ་ལ་ལྟོས་ན་རགས་པ་ཡིན་ཞིང་། །སྔགས་ཀྱི་སྐབས་
སུ་ཀུན་རྟོག་བརྒྱད་ཅུའི་བཞོན་བྱར་གྱུར་པའི་རླུང་ཐམས་བཅད་རྡོ་རྗེ་བཟླས་པའི་སྲོག་རྩོལ་
གྱིས་རྩ་དབུ་མའི་ནང་དུ་ཐིམ་པ་ལས་བྱུང་བའི་ལྷན་སྐྱེས་ཀྱི་ཡེ་ཤེས་ཡུལ་དེ་ཁོ་ན་ཉིད་ཀྱི་
དོན་ལ་རོ་གཅིག་ཏུ་ཞུགས་པའི་ཚེ་ན་གཏན་དུ་ལྡོག་གོ །འདི་ལ་སུ་ཡིས་འགོང་པར་ནུས།
ཞེས་པའི་འགོང་འདི་ལ་ས་ཡི་ཡང་འཇུག་ཆད་དམ་སྙམ་སྟེ། འགོངས་ཞེས་པ་འདས་པའི་
དོན་ལ་འཇུག་པ་ཡིན་པས་དེས་ན་བཀའ་འདི་ལས་སུ་ཡིས་འགོངས་པ་སྟེ་འདའ་བར་ནུས་
ཞེས་འབྲུ་ནོན་ན་ལེགས་སམ་ཡང་ན། འགྲེལ་པ་དག་ལས་འགོང་པ་ནི་སྨད་པ་དང་རྒོལ་
བ་ཡིན་ཞེས་བཤད་པ་ལྟར་འཁུ་བའི་དོན་དུ་བཤད་ཀྱང་འགལ་བ་མེད་དོ། །འགྲེལ་པ་རྣམས་



116
བསྟོད་འགྲེལ་དཀའ་གནས།
སུ། །རང་བཞིན་འགའ་ཡང་མེད་པ་དང་། འདི་ལ་བརྟེན་ནས་འདི་འབྱུང་བའི། །ཞེས་
པ་ལ། རང་བཞིན་འགའ་ཡང་མེད་པ་དང་རྒྱུ་འདི་ལ་བརྟེན་ནས་འབྲས་བུ་འདི་འབྱུང་ཞེས་
བཀྲལ་པ་ཡོད་ཀྱང་འདི་ཞེས་པའི་ཉེ་ཚིག་སྟོང་པ་ཉིད་རང་ལ་སྙེགས་དགོས་པས། དེས་
ན་འདི་ལྟར་བཤད་དེ། ཤེས་རབ་སྙིང་པོ་ལས། སྟོང་པ་ཉིད་གཟུགས་སོ། །ཞེས་སྟོང་པ་
ཉིད་གཟུགས་ལ་སོགས་པའི་ཆོས་ཐམས་ཅད་ཀྱི་རྒྱུར་གསུངས་པ་བཞིན་དུ་འདིར་ཡང་། རང་
ཚོ་ལ་སྣང་བའི་རི་ར་བ་ཁང་ཁྱིམ་སོགས་སྟོང་པ་སྟེ་མེད་པ་ཡིན་ཞིང་། མེད་པ་འདིས་རི་
ར་བ་སོགས་སུ་སྤྲུལ་པ་ཡིན་པས། དཔེར་ན་བུམ་པའི་ཆོས་ཉིད་སྟོང་པ་ཉིད་ཡིན་ཡང་དེ་
ཉིད་བུམ་པར་བརྫུ་ནས་རང་ཚོ་ལ་ཤར་བ་ཡིན་པའི་རྒྱུ་མཚན་གྱིས་ཀུན་རྫོབ་པའི་ཆོས་ཐམས་
ཅད་སྟོང་པ་ཉིད་ཀྱི་རྣམ་འགྱུར་དུ་གསུངས་པ་ཡིན་ཏེ། འཇུག་པ་ལས། དེ་ཕྱིར་དངོས་
པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་འབྲས་
བུ་ཐམས་ཅད་སྟོང་ཉིད་ལས་སྐྱེ་བར་གསུངས་ཤིང་། །ལྟ་བའི་གསུང་མགུར་གྱི་འགྲེལ་པ་
ཚིག་གི་སྒྲོན་མེར་རིམ་ལྔ་གསལ་སྒྲོན་དྲངས་པ་ལས་ཀྱང་། །དེས་ན་དབེན་གཞིའི་ཆོས་
ཐམས་ཅད་གདོད་མ་ནས་རང་གི་མཚན་ཉིད་ཀྱིས་གྲུབ་པས་སྟོང་པའི་རང་བཞིན་རྣམ་དག་
གི་བདག་ཉིད་དུ་གཏན་ལ་ཕབ་པ་ན་རང་བཞིན་མེད་པའི་སྟོང་པ་ཉིད་དེ་ཉིད་ཆོས་ཅན་དེ་
རྣམས་སུ་ཤར་བར་ངེས་ཏེ། དེ་ནི་ཆོས་རྣམས་སྟོང་ཉིད་ཀྱི་རྣམ་འགྱུར་ཡིན་པའི་དོན་ནོ།
ཞེས་གསུངས་པ་ལྟར་རོ། །དེ་ལྟར་རང་ཅག་རྣམས་ལ་ཇི་ལྟར་སྣང་བ་ལྟར་གྱི་ཀ་བ་དང་
བུམ་པ་ལ་སོགས་པ་འདི་ཀ་རང་དགག་བྱར་བྱེད་དགོས། སོ་སྐྱེའི་དབང་ཤེས་ཚད་མ་ལ་
ཀ་བ་དང་བུམ་པ་སྣང་བའི་ཚེ་སྣང་གཞི་དེ་ཉིད་ལ་རྟོག་པས་བདེན་པོར་ཞེན་པའི་ཞེན་སྣང་



117 །
བསྟོད་འགྲེལ་དཀའ་གནས།
ཡོད་པའི་ཕྱིར་ཏེ། འཇུག་པའི་རྣམ་བཤད་དགོངས་པ་རབ་གསལ་ལས། སེམས་ཅན་
གྱིས་ཞེན་པ་ན་གཞི་དེ་ལ་དགག་བྱ་དོན་གཞན་དུ་ཡོད་པར་འཛིན་པ་མ་ཡིན་པར་གཞི་དེ་
དགག་བྱ་དེའི་ངོ་བོར་ཞེན་པའི་ཕྱིར། །ཞེས་གསུངས་པའི་ཕྱིར། །འོ་ན་ལྷག་མཐོང་ཆེན་
མོ་ལས། དབང་ཤེས་ལ་སོགས་པ་རྟོག་ཀྱི་ཤེས་པའི་འཛིན་སྟངས་ཐམས་ཅད་ནི་ནམ་ཡང་
རིགས་པས་སུན་འབྱིན་པ་མ་ཡིན་ནོ། །ཞེས་དབང་ཤེས་ཚད་མའི་སྣང་ཡུལ་འགོག་མི་རིགས་
པར་གསུངས་པ་ཅི་ལྟར་དྲངས་ཞེ་ན། སྐྱོན་མེད་དེ། དཔེར་ན་རྒན་པོ་ཞིག་ལ་རབ་རིབ་
ཞུགས་པས་ཟས་ལ་སྐྲ་ཡོད་པར་མཐོང་ནས་དེའི་དབང་གིས་སྐྲ་སྣང་ཞུགས་པར་འདུལ་བ་
ལུང་ལས་གསུངས་པ་ལྟར། །རྒན་པོ་དེ་ལ་སྐྲ་དེ་བློས་ཕར་བཏགས་པ་ཙམ་གྱིས་སྣང་བ་
གཏན་ནས་མེད་པར་སྐྲ་དེ་ཟས་ཀྱི་སྟེང་དུ་ངོ་བོས་གྲུབ་པའི་སྣང་བ་འཆར་ལ། རྗེས་སུ་རབ་
རིབ་ཀྱི་ནད་སངས་བ་ན་སྔར་གྱི་སྣང་བ་ཐམས་ཅད་བློས་ཕར་བཏགས་ཙམ་གྱི་སྣང་བ་འཆར་
བ་བཞིན་དུ། ལྟ་བ་མ་རྙེད་པའི་སོ་སྐྱེ་གཞིར་བཞག་ན་དེ་ལ་ཡུལ་རང་ངོས་ནས་གྲུབ་པའི་
ཀ་བ་དང་བུམ་པའི་སྣང་བ་འཆར་བ་མ་གཏོགས་བློས་ཕར་བཏགས་ཙམ་གྱི་ཀ་བ་དང་བུམ་
པའི་སྣང་བ་མི་འཆར་ཞིང་། །སླར་ལྟ་བ་རྙེད་པ་ན་ཀ་བུམ་སོགས་རང་ངོས་ནས་མ་གྲུབ་
ཀྱང་མིང་གིས་བཏགས་ཙམ་གྱི་ཀ་བུམ་ལ་སོགས་པའི་སྣང་བ་འཆར་ཞིང་སྣང་བ་དེ་ཉིད་
ཀ་བུམ་སོགས་ཀྱི་ཡོད་ཚད་ཀྱང་ཡིན་པའི་ཕྱིར་རོ། །ཀློང་རྡོལ་བླ་མ་རིན་པོ་ཆེ་ནས་ཀྱང་།
མཚན་ཉིད་པ་དག་གིས་བུམ་པ་རང་བཞིན་གྱིས་གྲུབ་པ་དང་བདེན་པར་གྲུབ་པ་འགོག་དགོས།
དེ་ལྟ་མིན་ན་ཆད་མཐར་འགྱུར་ཞེས་སྨྲ་བ་དག་ནི་དགག་བྱ་ངོས་འཛིན་དཀའ། ཆད་མཐར་
ལྟུང་མཁན་དེ་ཚོ་དབང་པོ་རྣོན་པོ་ཡིན་པའི་རྟགས་ཡིན་གྱི་ཁྱེད་ཚོ་འདྲ་བ་མིན་གསུངས་ཀྱིན་



118
བསྟོད་འགྲེལ་དཀའ་གནས།
ཡོད། །དེ་བཞིན་དུ་དཀོན་མཆོག་འཇིགས་མེད་དབང་པོས་ཀྱང་གསུངས་པར་སྣང་སྟེ། །
དཀོན་མཆོག་འཇིགས་མེད་དབང་པོའི་ཕྱག་ཆེན་ཁྲིད་ཀྱི་གསུང་ཟིན་བྲིས་བདུད་རྩི་ཐིག་ཕྲེང་
ལས། འཇུག་ཤེས་དྲུག་ལ་ཡུལ་གང་སྣང་བ་ནའང་དགག་བྱའི་སྣང་ཡུལ་དང་མ་འདྲེས་
པ་ཞིག་གཏན་མེད་པས། །རྩོད་པའི་ཚེ་འདི་ལ་སྣང་བའི་བུམ་པ་ཡོད་ལ་སྣང་བ་ལྟར་གྱི་
བུམ་པ་མེད་ཅེས་ཞིབ་ཆ་འབྱེད་ཀྱང་། ཞེ་ཕུག་ཏུ་བུམ་པ་ཁོ་རང་གི་ངོས་ནས་ཚུར་གྲུབ་
གྲུབ་འདྲ་བའི་སྣང་བ་ལིང་ངེ་བ་དེ་གཞིར་བཞག་ནས། །དེའི་སྟེང་དུ་བུམ་པ་ཡོད་ལ་བདེན་
གྲུབ་བམ་རང་མཚན་ཟེར་བའི་ཟུར་དུ་འགོག་རྒྱུ་ཞིག་ཡོད་པར་བཟུང་ན་དགག་བྱ་གཏན་
ནས་མི་ཁེགས་པས་ད་ལྟའི་སྣང་བ་འདི་ག་རོང་དགག་བྱའི་སྣང་བ་ཡིན་གསུང་ལ། ཞེས་
གསུངས་པའི་ཕྱིར། །ཐབས་གང་གིས་ནི་དཀྲི་བར་བྱ། །ཞེས་པ་ལ་ད་འཕུལ་ཐོབ་དགོས་
པས་བ་ཡིས་ཕུལ་བ་ནི་མ་དག་གོ །འོ་ན་སྟོང་པ་རྟེན་འབྱུང་གི་དོན་དུ་འགྲོ་ཚུལ་ཅི་ལྟར་
ཡིན་ཞེ་ན། རྒྱལ་ཚབ་རྗེའི་དཀའ་གནས་བརྒྱད་ཀྱི་ཟིན་བྲིས་དང་། དཀོན་མཆོག་འཇིགས་
མེད་དབང་པོའི་ལྟ་བའི་གསུང་མགུར་གྱི་འགྲེལ་པ་དང༌། གུང་ཐང་པ་དཀོན་མཆོག་བསྟན་
པའི་སྒྲོན་མེའི་བསྟོད་པ་དོན་ལྡན་གྱི་རང་འགྲེལ་དང༌། ལྕང་སྐྱ་ཐམས་ཅད་མཁྱེན་པ་དང་
དཔོན་སློབ་དམ་ཆོས་ཀྱི་རྟེན་འབྲེལ་བསྟོད་ཊཱིཀ་རྣམས་སུ་གསུངས་པའི་དོན་བསྒྲིལ་ན། རྟེན་
འབྱུང་ངེས་པའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་སྟོང་པ་ལ་ངེས་པ་འདྲེན་ཞེས་པ་
དང་། ཡང་སྟོང་པ་ངེས་པའི་བློ་དེའི་སྟོབས་ཤུགས་ཀྱིས་རྟེན་འབྱུངདུ་ངེས་པར་འགྱུར་ཞེས་
པ་དང་། ཡང་རང་བཞིན་མེད་ཅེས་པས་གཏན་མེད་དུ་མི་གོ་བར་རྐྱེན་ལ་ལྟོས་པར་གོ་བ་
དང༌། རྟེན་འབྱུང་ཞེས་པས་བྱུང་བ་ཙམ་མི་གོ་བར་གཞན་ལ་རག་ལས་པའི་དོན་དུ་གོ་བ་



119
བསྟོད་འགྲེལ་དཀའ་གནས།
རྣམས་དེའི་དོན་དུ་གསུངས་སོ། །དེ་དག་གི་དོན་མདོར་བསྡུ་ན་སྟོང་པ་ངེས་པའི་བློ་དང་
རྟེན་འབྱུང་ངེས་པའི་བློ་གཉིས་ཕན་ཚུན་གཅིག་གིས་ཅིག་ཤོས་ལ་ངེས་པ་འདྲེན་པ་དང་། ངེས་
པ་དེ་ཡང་བློ་གཞན་ལ་ལྟོས་མེད་དུ་རང་སྟོབས་ཀྱིས་འདྲེན་པ་སྟོང་པ་རྟེན་འབྱུང་དང་རྟེན་
འབྱུང་སྟོང་པའི་དོན་དུ་ངེས་ཚུལ་དུ་གསུངས་པར་སྣང་ལ། ཁོ་བོའི་རྣམ་རྟོག་ལ་མཐའ་
བཞིའི་སྐྱེ་བ་བཀག་པ་སོགས་སྟོང་ཉིད་སྒྲུབ་བྱེད་ཀྱི་འབྲེལ་ཟླ་མ་དམིགས་པའི་གཏན་ཚིགས་
ཐམས་ཅད་ལ་གཏན་ཚིགས་ངེས་པའི་བློ་དེ་ཉིད་ཀྱིས་བློ་གཞན་ལ་ལྟོས་མེད་དུ་བསྒྲུབ་བྱ་ལ་
ངེས་པ་འདྲེན་ནུས་པའི་ནུས་པ་ཡོད་པའ་ཕྱིར། ཅིའི་ཕྱིར་རྟེན་འབྲེལ་གྱི་གཏན་ཚིགས་གཅིག་
པུ་ལ་མཐའ་གཉིས་སེལ་བའི་ནུས་པ་ཡོད་ལ་གཞན་ལ་མེད་པའི་བསྔགས་པ་མཛད་ཅེས་པ་
ལ་དོགས་སོ་ཞེ་ན། །སྤྱིར་རྟེན་འབྲེལ་གྱིས་མཐའ་གཉིས་ཅིག་ཅར་སེལ་ཞེས་པའི་ཚིག་
རྩ་འཇུག་རྣམ་བཤད་ལམ་རིམ་སོགས་སུ་མ་བྱུང་ཡང་། །ལམ་གྱི་གཙོ་བོ་རྣམ་གསུམ་ལས།
ནམ་ཞིག་རེས་འཇོག་མེད་པར་ཅིག་ཅར་ཏུ། །རྟེན་འབྲེལ་མི་བསླུར་མཐོང་བ་ཙམ་ཉིད་
ནས། ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་
ལགས། ཞེས་གསུངས་པ་ལྟར། མཁས་པ་རྣམས་རྟེན་འབྲེལ་གྱི་གཏན་ཚིགས་ཀྱིས་མཐའ་
གཉིས་ཅིག་ཅར་སེལ་ཞེས་གསུངས་ཤིང་། ཅིག་ཅར་སེལ་བའི་དོན་ལ་མཁས་པ་རྣམས་
མྱ་གུ་ཆོས་ཅན། རང་བཞིན་གྱིས་སྐྱེ་བ་མེད་དེ། །བརྟེན་ནས་འབྱུང་བའི་ཕྱིར། །ཞེས་
པའི་གཏན་ཚིགསཀྱི་དོན་བློ་ཡུལ་དུ་སོང་བས་ཆད་མཐའ་སེལ་ཞིང་། །བསྒྲུབ་བྱའི་ཆོས་
ཀྱི་དོན་བློ་ཡུལ་དུ་སོང་བས་རྟག་མཐའ་སེལ་ཞེས་བཞེད་པ་ནི་ལམ་རིམ་ཆུ་ངུའི་དགོངས་
པ་ཡིན་ཞིང་། ཡང་འགའ་ཞིག་གིས། བརྟེན་ནས་འབྱུང་བའི་ཕྱིར་ཞེས་པའི་གཏན་ཚིགས་



120
བསྟོད་འགྲེལ་དཀའ་གནས།
གཅིག་པུས་ཀྱང་མཐའ་གཉིས་སེལ་ནུས་ཏེ། གཏན་ཚིགས་དེའི་ཚིག་ཟུར་གྱི་བརྟེན་པའི་
སྒྲས་གཞན་ལ་ལྟོས་པར་སྤངས་པས་རྟག་མཐའ་སེལ། འབྱུང་བའི་སྒྲས་ཆད་མཐའ་སེལ་
ཞེས་བཞེད་ཀྱང་དེ་དག་ལ་ཅིག་ཅར་གྱི་དོན་གསལ་པོ་མ་བྱུང་ལ། མདོ་སྨད་བཀྲ་ཤིས་འཁྱིལ་
བའི་ཁྲི་རྒན་ངག་དབང་བཀྲ་ཤིས་པའི་རྟེན་འབྲེལ་བསྟོད་ཊཱིཀ་ཏུ། འདི་ནི་ཁ་ནང་བུ་རམ་
གོང་བུའི་སྟེང་དུ་བུར་རོ་ད་ལྟར་བ་ལས་བུར་གཟུགས་ད་ལྟར་བ་ངེས་པའི་བློ་སྐྱེ་བ་ཕྱི་ནང་
གཉིས་ཆར་གྱིས་འདོད་ཀྱང་། ཕྱི་རོལ་པས་དེ་སྐྱེ་བའི་རྒྱུ་མཚན་བུར་རོ་ད་ལྟར་བ་དེ་ཁ་
ནང་བུ་རུམ་གོང་བུའི་སྟེང་དུ་བུར་གཟུགས་ད་ལྟར་བ་ཡོད་པར་སྒྲུབ་བྱེད་ཀྱི་རྟགས་ཡང་དག་
ཏུ་སོང་བར་འདོད་ལ། །དཔལ་ལྡན་ཆོས་གྲགས་དེ་ལྟ་མ་ཡིན་པར་རྒྱུ་ཆོས་རྗེས་དཔག་གིས་
བྱས་པར་འདོད་པ་ལྟར་ཡིན་ཏེ་གོ་མཁན་དཀའོ། །ཞེས་གསུངས་སོ། །འདི་ནི་སྔོན་ཆད་
མ་བྱུང་བའི་གཏམ་སྙན་ཞིག་ཏུ་སྣང་ངོ༌། །འདི་ལ་དཔྱད་ན། ཁ་ནང་བུ་རམ་གོང་བུའི་
སྟེང་དུ་ཆོས་ཅན། བུར་རོ་སྔ་མས་བུར་གཟུགས་ཕྱི་མ་སྐྱེད་པའི་ནུས་པ་ཡོད་དེ། བུར་
རོ་ད་ལྟ་བ་ཡོད་པའི་ཕྱིར། ཞེས་པའི་རྟས་གཅིག་པུས་རང་དས་ན་འདས་པའི་བུར་རོ་སྔ་
མས་བུར་གཟུགས་ཕྱི་མ་སྐྱེད་པའི་ནུས་པ་རྟོགས་པའི་རྗེས་དཔག་གཅིག་དང་། བུར་གཟུགས་
ད་ལྟར་བ་རྟོགས་པའི་རྗེས་དཔག་གཉིས་དུས་གཅིག་ལ་སྐྱེད་པ་དེ་བཞིན་དུ། རྟེན་འབྲེལ་
གྱི་རྟགས་གཅིག་པུས་མྱུ་གུ་རང་བཞིན་མེད་པ་དང་མྱུ་གུ་བརྟེན་ནས་འབྱུང་བ་གཉིས་ཀ་རྟོགས་
པའི་རྗེས་དཔག་ཐ་དད་པ་གཉིས་དུས་གཅིག་ཏུ་འདྲེན་པའི་དོན་ཡིན་ནམ་སྙམ་སྟེ། རྗེས་
དཔག་གཅིག་གིས་དེ་གཉིས་ཅིག་ཅར་དུ་རྟོགས་པར་མཁས་པ་དེས་མི་བཞེད་པར་གསལ་
བས་སོ། །དེ་ལྟར་ན་ཡང་སྒྲ་བྱས་པར་རྟོགས་པའི་རྗེས་དཔག་དེ་བསྒྲུབ་བྱ་རྟོགས་པའི་རྗེས་



121
བསྟོད་འགྲེལ་དཀའ་གནས།
དཔག་ཏུ་འགྱུར་དུས་ཡོད་མེད་དང་དེ་སྐད་ཅིག་གཉིས་པ་བཅད་ཤེས་སུ་འགྱུར་བས་ཁྱབ་
པ་ཡོད་མེད་སོགས་ལ་དཔྱད་རྒྱུ་ཡོད་པར་སེམས་སོ། །འོན་ཀྱང་ཁོ་བོས་གཅིག་དུ་བྲལ་
གྱི་རྣམ་གཞག་ཏུ་མཁས་པ་དེའི་གསུང་ཇི་བཞིན་བཀོད་ཡོད་པས་དེ་ཡང་ཅི་ལྟར་འདུག་དཔྱད་
པར་བྱའོ། །འོ་ན་ཁྱོད་ཀྱིས་ཅི་ལྟར་འདོད་ཅེ་ན། ཁོ་བོ་ལ་ཡང་མཐའ་གཉིས་ཅིག་ཅར་
སེལ་ཚུལ་འདི་ལ་གཏིང་ཚུགས་པ་ཞིག་ལབ་རྒྱུ་མེད་ཀྱང་། བློ་གསལ་བ་རྣམས་ཀྱིས་དཔྱད་ ་
གཞིའི་ས་བོན་ཙམ་དུ་ཅལ་ཅོལ་གྱི་ཚིག་འགའ་སྨྲ་ན། དེ་ཡང་དབུ་མ་འཇུག་པ་ལས། དེ་
ཕྱིར་རྟེན་འབྱུང་རིགས་པ་འདི་ཡིན་ནི། །ལྟ་ངན་དྲ་བ་མཐའ་དག་གཅོད་པར་བྱེད། །ཅེས་
རིགས་པའི་རྒྱལ་པོར་བསྔགས་པ་མཛད་པའི་རྟེན་འབྲེལ་དེ་ནི་རང་རྒྱུད་པ་དག་གིས་རྟོགས་
མི་ནུས་པའི་རྟེན་འབྲེལ་ཞིག་ཏུ་མངོན་ཏེ། ལྷག་མཐོང་ཆེན་མོ་ལས། །དེ་འདྲ་བའི་རྟེན་
འབྲེལ་དེ་ཉིད་རང་བཞིན་མེད་པ་རྟོགས་པའི་རྒྱུ་མཚན་བླ་ན་མེད་པར་འགྲོ་བ་འདི་ནི། མཁས་
པ་དབུ་མ་པ་ཁོ་ནའི་ཁྱད་ཆོས་སུ་ཤེས་པར་བྱ་ཡི། ཞེས་གསུངས་པའི་ཕྱིར། དེས་ན་རྟེན་
འབྲེལ་གྱི་གཏན་ཚིགས་ལ་རིགས་པའི་རྒྱལ་པོ་ཞེས་པའི་ཐ་སྙད་དེ་ནི་རང་རྒྱུད་པའི་སྐབས་
གཏན་ནས་སྦྱོར་མི་རུང་བར་འཁུམས་སོ། །དེ་འདྲ་བའི་རྟེན་འབྲེལ་དེ་ཡང་གང་ཞེ་ན། མཁས་
པ་རྣམས་ཀྱི་གསུང་ལ་བལྟས་ན་རང་བཞིན་གྱིས་མེད་པར་རྟོག་བཏགས་ཙམ་དུ་གྲུབ་པ་དེ་
ལ་ངོས་འཛིན་དགོས་པར་སྣང་ཞིང་། །དེ་ལྟ་བུ་ཐུན་མོང་མ་ཡིན་པའི་རྟེན་འབྲེལ་དེ་ཉིད་
དངོས་སུ་རྟོགས་པའི་རྗེས་དཔག་གིས་སྟོང་པ་ཉིད་དང་རྟོག་པས་བཏགས་ཙམ་གཉིས་ཀ་དངོས་
སུ་རྟོགས་པ་ཡིན་ཟེར་ན་སྨྲ་བ་པོ་མཚན་ཉིད་པའི་གྲལ་ནས་འབུད་ཀྱིས་དོགས་ལ། རང་
བཞིན་མེད་པར་དངོས་སུ་རྟོགས་པའི་རྗེས་དཔག་གིས་དེ་ལྟ་བུ་རྟེན་འབྲེལ་ཤུགས་ལ་རྟོགས་



122
བསྟོད་འགྲེལ་དཀའ་གནས། །
ཟེར་ན་སྟོང་ཉིད་མ་ཡིན་དགག་ཏུ་འགྱུར་ལ། དེ་ལྟ་བུ་རྟེན་འབྲེལ་དངོས་སུ་རྟོགས་པའི་
ཤུགས་ལ་སྟོང་ཉིད་རྟོགས་ཟེར་ན་རྩ་ཤེས་ཊིཀ་ཆེན་དང་འགལ་ལ། དེ་འདྲ་བའི་རྗེས་དཔག་
དེས་སྟོང་ཉིད་གཏན་ནས་མ་རྟོགས་ཟེར་ན། རྒྱལ་བ་རིན་པོ་ཆེ་དང་ལྕང་སྐྱ་རིན་པོ་ཆེའི་
ཊིཀྐའི་ལུང་གོང་དུ་སྨོས་ཟིན་ལྟར། སྐབས་འདིའི་རྟེན་འབྲེལ་རྟོགས་པའི་བདེན་འཛིན་དང་
འཛིན་སྟངས་དངོས་འགལ་དུ་ཞུགས་པར་གསུངས་པ་དང་འགལ་བར་དགོས་སོ། །ད་ནི་
གཡར་ཁྲལ་ཙམ་དུ་སྨྲ་ན། མྱུ་གུ་ཆོས་ཅན། རང་བཞིན་གྱིས་སྐྱེ་བ་མེད་དེ། བརྟེན་ནས་
འབྱུང་བ་ཡིན་པའི་ཕྱིར། ཞེས་པའི་རྟགས་ལ་འགྲོ་རྒྱུའི་རྟེན་འབྲེལ་དེ་ནི་སྤྱིར་རྟེན་འབྲེལ་
ཙམ་མ་ཡིན་པར་རང་བཞིན་གྱིས་མེད་པར་རྟོག་བཏགས་ཙམ་དུ་གྲུབ་པ་དེ་ལ་བྱ་ཞིང་། ཕྱིར་
རྒོལ་དེས་དེ་སྒྲུབ་ཀྱི་བསྒྲུབ་བྱ་ངེས་པའི་ཚེ་ན་མྱུ་གུ་རང་བཞིན་མེད་པར་དངོས་སུ་རྟོགས་
པའི་རྗེས་དཔག་དེས། དེ་ལྟ་བུ་ཐུན་མོང་མ་ཡིན་པའི་རྟེན་འབྲེལ་དངོས་ཤུགས་གང་རུང་
ལ་ངེས་པ་མ་ཡིན་ཡང་། རྗེས་དཔག་དེ་ལ་དེ་ལྟ་བུ་རྟེན་འབྲེལ་དངོས་སུ་སྣང་ཟེར་དགོས་
པ་འདྲ་སྟེ། རྒྱུ་མཚན་ནི་འོག་ཏུ་འཆད་འགྱུར་ལས་དཔག་པར་བྱའོ། །དེ་ཡང་ལྷག་མཐོང་
ཆེན་མོ་ལས་རང་བཞིན་གྱིས་གྲུབ་པ་དང་རང་དབང་ཅན་གཉིས་རྣམ་གྲངས་སུ་གསུངས་
པ་ལྟར་རང་བཞིན་གྱིས་གྲུབ་ན་རང་དབང་ཅན་ཡིན་དགོས། །རང་དབང་ཅན་ཡིན་ན་གཞན་
ལ་རག་མ་ལས་པ་ཡིན་དགོས། །གཞན་ལ་རག་ལས་མ་ལས་གཉིས་དངོས་འགལ་ཡིན་
པས་གཅིག་རྣམ་བཅད་ལ་ཁེགས་ན་ཅིག་ཤོས་ཡོངས་གཅོད་ལ་སྣང་དགོས། དེའི་ཕྱིར་
ལུགས་འདིའི་ཐུན་མོང་མ་ཡིན་པའི་རྟེན་འབྲེལ་ངེས་ན་གཞན་ལ་རག་མ་ལས་པ་སྣང་ངོར་
ཁེགས་པའི་དབུ་མ་པ་ཡིན་དགོས་པའི་གནད་ཀྱིས་སྟོང་པ་རྟེན་འབྱུང་དུ་འགྲོ་བའི་གང་ཟག་



123
བསྟོད་འགྲེལ་དཀའ་གནས།
ལ་དེ་འདྲ་ཞིག་དགོས་ཞེས་འཆད་པ་ལ། རབ་བྱེད་ཉེར་བཞི་པའི་རྩ་ཤེས་རྣམ་བཤད་ལས།
སྟོང་པའི་དོན་རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་ཚད་མས་ཁེགས་
པའི་དབུ་མ་པ་ལ་ཡིན་གྱི་གཞན་ལ་མ་ཡིན་ནོ། །ཞེས་གསུངས་སོ། །ཡང་ཕྱི་ནང་གི་དངོས་
པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་སུ་ངེས་པ་ན་དངོས་པོ་རྣམས་གཞན་ལ་
རག་ལས་པ་ཁེགས་ཤིང་། དེ་ཁེགས་སྟོབས་ཀྱིས་དེ་སྒྲུབ་ཀྱི་ཕྱོགས་ཆོས་ངེས་པའི་བློ་ཁོ་ ་
ན་ལ་བརྟེན་ནས་བསྒྲུབ་བྱ་ལ་རང་སྟོབས་ཀྱི་ངེས་པ་འདྲོངས་པར་འགྱུར་རོ་ཞེས་འཆད་པ་
ལ། དེ་ཉིད་ལས། །དེ་འདྲ་བའི་དབུ་མ་པ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རིག་
ལས་པའི་རྟེན་འབྱུང་དུ་དངོས་སུ་ངེས་པ་ན་བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་
ཡོད་པས་སྟོང་པའི་དོན་དུ་ངེས་པར་འགྱུར་རོ། །ཞེས་གསུངས་སོ། །འདིའི་བློ་དེ་ཉིད་
ཀྱི་ཞེས་པའི་ཉིད་ཀྱི་སྒྲས་རང་རྒྱུད་པ་དག་གིས་དེ་སྒྲུབ་ཀྱི་ཕྱོགས་ཆོས་དང་པོར་གྲུབ། དེའི་
རྗེས་སུ་ཁྱབ་པ་གྲུབ་པ་འདི་ལ་ཡང་རྟགས་དང་དགག་བྱའི་ཆོས་ཀྱི་གཞི་མཐུན་འགོག་པ་
སོགས་ཚད་མ་དུ་མ་བརྒྱུད་དགོས་པར་འདོད་པ་དེ་ལྟ་བུ་མ་ཡིན་པར། །ལུགས་འདི་ལ་
དེ་སྒྲུབ་ཀྱི་ཕྱོགས་ཆོས་ངེས་པའི་བློ་གཅིག་པུས་ཆོག་ཅེསཔའི་དོན་ནོ། །ཡང་ལུགས་འདི་
ལ་ཕྱོགས་ཆོས་ངེས་པའི་བློ་གཅིག་པུས་དེ་ལྟར་ངེས་པ་འདྲེན་པའི་རྒྱུ་མཚན་ཡོད་དེ། །རྒོལ་
བ་དེས་རང་བཞིན་གྱིས་གྲུབ་ན་གཞན་ལ་རག་མ་ལས་པས་ཁྱབ་པ་མྱུག་གུ་ཆོས་ཅན། གཞན་
གང་ལ་ཡང་མི་ལྟོས་པར་ཐལ། །རང་བཞིན་གྱིས་གྲུབ་པའི་ཕྱིར། ཞེས་པའི་ཐལ་འགྱུར་
གྱི་བྱེད་པས་རྟོགས་ཟིན་ཅིང་། དེའི་ཚེ་ན་རང་བཞིན་གྱིས་གྲུབ་པ་དང་གཞན་ལ་རག་ལས་
པའི་རྟེན་འབྱུང་གཉིས་འགལ་བར་ཡང་རྟོགས་ཟིན་པའི་ཕྱིར་རོ་ཞེས་འཆད་པ་ལ། དེ་ཉིད་



124
བསྟོད་འགྲེལ་དཀའ་གནས།
ལས། རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་རྟོགས་ཤིང་དེ་དང་རྟེན་འབྱུང་
གཉིས་འགལ་བར་ཚད་མས་རྟོགས་པའི་ཕྱིར་རོ། །ཞེས་གསུངས་སོ། །ཡང་། ལུགས་
འདིའི་ཐུན་མོང་མ་ཡིན་པའི་རྟེན་འབྱུང་ཉིད་ཀྱི་རྒྱུ་མཚན་གྱིས་མྱུ་གུའི་སྟེང་དུ་རང་བཞིན་
གྱིས་ཡོད་པ་ཁེགས་པའི་སྟོང་པ་ཉིད་རྟེན་འབྱུང་གི་དོན་ལ་ངེས་པ་རྙེད་པར་འགྱུར་བས། དེས་
ན་དེ་འདྲ་བའི་རྗེས་དཔག་དེ་ལ་སྟོང་པ་དང་རྟེན་འབྱུང་གཉིས་ཚོགས་སྣང་སྟེ། རྗེས་དཔག་
དེས་རང་བཞིན་གྱིས་སྟོང་པར་སྣང་བ་ནི་རྟེན་འབྱུང་དུ་ངེས་པའི་ལག་རྗེས་ཡིན་པས་སྣང་
བས་ཡོད་མཐའ་སེལ་ཚུལ་ཡང་དེ་ཡིན། རྗེས་དཔག་དེ་ལ་བརྟེན་ནས་འབྱུང་བར་སྣང་
་ བ་ནི་སྟོང་པ་ངེས་པའི་ལག་རྗེས་ཡིན་པས་སྟོང་པ་མེད་མཐའ་སེལ་ཚུལ་ཡང་དེ་ཡིན་པའི་
ཕྱིར། །དེས་ན་དེ་འདྲ་བའི་དབུ་མ་པས་ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་
བ་དང་ཐོས་པ་དང་དྲན་པའི་མོད་ལ་བརྟེན་ནས་འབྱུང་བའི་རྒྱུ་མཚན་དེ་ཉིད་ཀྱིས་རང་བཞིན་
མེད་པའི་ཚུལ་སེམས་ཤིང་ཡིད་ལ་གོམས་པར་བྱའོ་ཞེས་འཆད་པ་ལ། དེ་ཉིད་ལས། དེས་
ན་རྟེན་འབྱུང་ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་
ནི། ནམ་མྱུ་གུ་ལ་སོགས་པ་རྒྱུ་རྐྱེན་ལ་ལྟོས་པར་མཐོང་བ་དང་ཐོས་པ་དང་དྲན་པའི་མོད་
ལ། རྒྱུ་མཚན་དེ་ཉིད་ཀྱིས་རང་བཞིན་མེད་པའི་ཚུལ་སེམས་པ་ལ་གོསམ་པར་བྱའོ། །ཞེས་
གསུངས་སོ། །དེ་ལ་ཁོ་ན་རེ། མྱུ་གུ་རང་བཞིན་མེད་པར་རྟོགས་པའི་རྗེས་དཔག་ལ་རྟེན་
འབྱུང་སྣང་བ་མི་འཐད་དེ། མེད་དགག་དངོས་སུ་འཛིན་པའི་རྟོག་པ་ལ་མ་ཡིན་དགག་དང་
སྒྲུབ་པ་སྣང་མི་སྲིད་པའི་ཕྱིར་ཞེ་ན། སྐྱོན་མེད་མོད་འོ་ན་ཁྱོད་ལྟར་ན། མྱུ་གུ་རང་བཞིན་
མེད་པར་རྟོགས་པའི་རྗེས་དཔག་ལ་མྱུ་གུ་ཡང་མི་སྣང་བར་ཐལ། དེ་ལ་མ་ཡིན་དགག་དང་



125
བསྟོད་འགྲེལ་དཀའ་གནས།
སྒྲུབ་པ་གང་ཡང་མི་སྣང་བའི་ཕྱིར། རྟགས་ཁས། འདོད་ན། བྲམ་ཟེ་ཆང་མི་འཐུང་
བར་དངོས་སུ་འཛིན་པའི་རྟོག་པ་ལ་བྲམ་ཟེ་མི་སྣང་བར་ཐལ། །འདོད་པའི་ཕྱིར། འདོད་
མི་ནུས་ཏེ། དེ་ལ་བྲམ་ཟེ་སྣང་བ་མཁས་པའི་དགོངས་པ་རྨ་མེད་པ་ཡིན་པའི་ཕྱིར་ཏེ། ཀུན་
མཁྱེན་འཇམ་དབྱངས་བཞད་པའི་རྣམ་འགྲེལ་མཐའ་དཔྱོད་ལས། །བྲམ་ཟེ་ཆང་མི་འཐུང་
བར་དངོས་སུ་འཛིན་པའི་རྟོག་པ་ལ་བྲམ་ཟེ་ཁྱད་གཞི་དང་ཆང་མི་འཐུང་བ་ཁྱད་ཆོས་སུ་
སྣང་དགོས་པས་བྲམ་ཟེ་སྣང་མོད། རྟོག་པ་དེས་དངོས་ཤུགས་གང་རུང་ལ་འཕངས་པའམ་
སྒྲུབ་པའི་ཆོས་གཞན་ནི་མ་ཡིན་ཏེ། ཞེས་གསུངས་པའི་ཕྱིར། འདི་ལ་སུས་ཀྱང་བསྟོན་
དུ་མེད་དེ། མཁས་པ་དུ་མས་དེ་ལྟར་བཤད་པའི་ཕྱིར། གཞན་ཡང་། ཁྱད་གཞི་གཟུགས་
དང་ཁྱད་ཆོས་དེའི་སྟོང་ཉིད་གཉིས་རྟོག་པ་གཅིག་གི་ཡུལ་ན་ཡོད་པ་འགལ་བར་ཐལ། །ཁྱོད་
ཀྱི་ཞེ་འདོད་འཐད་པའི་ཕྱིར། འདོད་མི་ནུས་ཏེ། ལྷག་མཐོང་ཆེན་མོ་ལས། དེ་ལྟར་
ཆོས་རྣམས་ལ་རང་གི་ངོ་བོས་གྲུབ་པ་རྡུལ་ཙམ་ཡང་མེད་པར་གཏན་ལ་ཕབ་པའི་རང་བཞིན་
གྱིས་སྟོང་ཉིད་ནི། གཟུགས་སོགས་ཀྱི་ཆོས་འདི་དག་ཁྱད་གཞིར་བྱས་པའི་སྟེང་དུ་ཁྱད་
ཆོས་སུ་ཡོད་པས་བློ་གཅིག་གི་ཡུལ་ན་དེ་གཉིས་ཡོད་པ་མི་འགལ་ཞིང་། ཞེས་གསུངས་
པའི་ཕྱིར། ཊཱིཀ་ཆེན་གྱི་ལུང་དེ་རྣམས་རྒྱུན་ཆགས་སུ་ཡོད་པ་འདིར་རིམ་པས་བར་བཅད་
ནས་འབྲུ་གནོན་ཁུལ་གྱིས་གསར་བཤད་འགའ་བྱས་པ་ནི་བློ་གསལ་རྣམས་ལ་བློ་རྒྱ་སྐྱེད་
པའི་ཡན་ལག་ཏུ་བཀོད་པ་ཙམ་ལས་འདི་ཁོ་ན་ཚད་མ་ཡིན་སྙམ་པ་ནི་མེད་དོ། །སྤྱིར་ཐལ་
འགྱུར་པའི་ཐུན་མོང་མ་ཡིན་པའི་ཁྱད་ཆོས་བརྒྱད་སོགས་རྟོགས་བཀའ་བའི་གནས་མང་དུ་
ཡོད་ཀྱང་། རང་ཅག་རྣམས་ལ་ཤིན་ཏུ་འཆར་དཀའ་ཤོས་ནི། སྟོང་བཞིན་དུ་སྣང་བའི་



12
བསྟོད་འགྲེམ་དཀའ་གནས།
སྣང་སྟོང་གཉིས་ཚོགས་འདི་རྟོགས་དཀའ་བ་ཡིན་ཏེ། ལྷག་མཐོང་ཆེན་མོ་ལས། དེ་འདྲ་
་བའི་སྣང་སྟོང་ལ་ངེས་པ་འདྲེན་པ་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མིའི་
ལྟ་བ་ཤིན་ཏུ་རྟོགས་དཀའ་བ་ལ་དགོངས་ནས། ཞེས་དང་། དཀའ་ས་ནི་རང་གི་ངོ་བོས་
རང་བཞིན་མ་ལུས་པར་ཁེགས་པ་དང་རང་བཞིན་མེད་པའི་གང་ཟག་ལ་སོགས་པ་དེ་ཉིད་
ལས་གསོག་པ་པོ་དང་འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་གཏིང་ནས་
འདྲོངས་ཏེ་དེ་རྣམས་སུ་འཇོག་ཐུབ་པའི་གཉིས་ཚོགས་དེ་ཉིད་སྲིད་མཐའ་རུ་སོང་བས་དབུ་
མའི་ལྟ་བ་ཤིན་ཏུ་རྟོགས་དཀའ་བ་ཡིན་ཏེ། ཞེས་གསུངས་པའི་ཕྱིར་རོ། །དེའི་ཕྱིར་རྟེན་
འབྲེལ་བསྟོད་པའི་དོན་དཀའ་ཞེས་གྲགས་པ་དོན་རྟོགས་དཀའ་བའི་དོན་ཡིན་གྱི་ཚིག་འགྲེལ་
དཀའ་ཞེས་པ་མ་ཡིན་པར་ཤེས་པར་གྱིས་ཤིག །དེས་ན་བསྟོད་པ་འདིའི་བརྗོད་བྱིའི་གཙོ་
བོ་ནི། མདོ་ལས།. །གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་
ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་ཞིག་སྟོང་ཉིད་ཤེས་དེ་
བག་ཡོད་ཡིན། །ཞེས་པའི་ཚིགས་བཅད་གཅིག་གི་དོན་དེ་ཉིད་བཀྲལ་བ་ཡིན་པས། དེ་
ཡོང་གང་ཞིག་རྐྱེན་ལས་སྐྱེས་ཞེས་གསུངས་ནས་དེ་མ་ཐག་དེ་མ་སྐྱེས་ཞེས་རང་ཚིག་འགལ་
པ་ལྟ་བུར་གསུངས་པ་འདིས་སྣང་སྟོང་གཉིས་ཚོགས་བསྟན་ནས། རྐང་པ་གཉིས་པས་དེ་
ལ་དགག་བྱའི་ཁྱད་པར་སྦྱོར་དགོས་ཞེས་སངས་རྒྱས་རང་ཉིད་ཀྱིས་རང་གི་དགོངས་པ་
བླངས་པའི་དགོས་པ་ནི་ཆད་མཐར་ལྷུང་བ་འགོག་བཞེད་པ་ཡིན་ནོ། །དེ་ཡང་དགག་བྱ་
ཧ་ཅང་ཁྱབ་ཆེ་བ་དང་ཆུང་བར་འདོད་པ་ལྟ་བུའི་གང་ཟག་དབང་པོ་རྣོན་པོ་དག་ལ་དགོངས་
པ་ཡིན་གྱི་རང་ཅག་ལྟ་བུ་མ་ཡིན་ཏེ། རང་ཚོ་ལ་རྟོག་པས་བཏགས་ཙམ་དང་མིང་རྐྱང་



127
བསྟོད་འགྲེལ་དཀའ་གནས།
བཏགས་ཡོད་ཅེས་པའི་ཡི་གེ་མཐོང་བའམ་དེའི་སྒྲ་ཐོས་པ་ན་དེ་དག་གི་ཡིག་གཟུགས་ཙམ་
ལས་སྟོང་པ་དང་རྟེན་འབྱུང་གི་སྒྲ་དོན་གང་ཡང་མི་འཆར་བའི་ཕྱིར། དེ་ལྟ་བུ་སྣང་སྟོང་
གཉིས་ཚོགས་ལ་ཐལ་འགྱུར་པའི་ཐུན་མོང་མ་ཡིན་པི་རྟེན་འབྲེལ་ཞེས་བྱ་ཞིང༌། དེ་གཉིས་
འགལ་མེད་དུ་ཤར་བ་ལ་སྟོང་པ་རྟེན་འབྱུང་དང་རྟེན་འབྱུང་སྟོང་པའི་དོན་ཤར་བ་ཞེས་བྱའོ།
དེ་འདྲ་མ་བྱུང་བར་དུ་ལྟ་བའི་དཔྱད་པ་མ་རྫོགས་པ་ཡང་ཡིན་ནོ། །དེའི་ཕྱིར་འདི་པའི་ལུགས་
ཀྱི་རྟེན་འབྲེལ་རྟོགས་པ་ལ་སྟོང་ཉིད་རྟོགས་དགོས་པ་ཡང་ཡིན་ནོ། །འོ་ན་མྱུ་གུ་ཆོས་ཅན།
རྟེན་འབྲེལ་མ་ཡིན་པར་ཐལ། །རང་ངོས་ནས་གྲུབ་པའི་ཕྱིར། ཞེས་པའི་སྒྲུབ་བྱེད་འཕེན་
པའི་ཐལ་འགྱུར་འགོད་པ་སྐབས་སུ་བབ་པའི་དངོས་སྨྲ་བ་ཆོས་ཅན། སྟོང་ཉིད་རྟོགས་པར་
ཐལ།. །མྱུ་གུ་རྟེན་འབྲེལ་ཡིན་པ་རྟོགས་པའི་ཕྱིར། རྟགས་གྲུབ་སྟེ། དེ་དེ་སྒྲུབ་ཀྱི་དམ་
བཅའ་ལ་ཚད་མས་བསལ་བཞུགས་པའི་གང་ཟག་ཡིན་པའི་ཕྱིར། ཁྱབ་པ་ཡོད་དེ། མྱུ་
གུ་རྟེན་འབྲེལ་མ་ཡིན་པ་ལ་མྱུ་གུ་རྟེན་འབྲེལ་ཡིན་པར་རྟོགས་པའི་ཚད་མས་སེལ་དགོས་
པའི་ཕྱིར་ཟེར་ན། རང་རྒྱུད་པ་མན་ཆད་ཀྱིས་རྟེན་འབྲེལ་ཙམ་རྟོགས་པ་ཡོད་ཀྱང་ཐལ་
འགྱུར་པའི་ཐུན་མོང་མ་ཡིན་པའི་རྟེན་འབྲེལ་རྟོགས་པ་མེད་ཟེར་དགོས་སམ་སྙམ་སྟེ། ཅིའི་
ཕྱིར་ཞེ་ན། ལྷག་མཐོང་ཆེན་མོ་ལས། ཁྱོད་ཀྱིས་རྟེན་འབྲེལ་རྒྱུ་འབྲས་ཁས་བླངས་ཀྱང་
བྱིས་པ་ཆུང་ངུས་བྱད་བཞིན་གི་གཟུགས་བརྙན་ལ་བྱད་བཞིན་དུ་བདེན་པར་འཛིན་པ་ལྟར།
རྟེན་འབྲེལ་དེ་ལ་རང་བཞིན་གྱིས་གྲུབ་པར་སྒྲོ་བཏགས་ནས་དངོས་པོའི་ངོ་བོ་ཉིད་དུ་བརྗོད་
པས་ན། རྟེན་འབྲེལ་ཇི་བཞིན་མ་རྟོགས་པ་དང་ཇི་བཞིན་མ་ཡིན་པར་བརྗོད་ལ། ཞེས་
གསུངས་པའི་ཕྱིར། དེ་ལྟ་བུ་རྟེན་འབྲེལ་མདོ་ལས་བསྟན་ཚུལ་ནི། འདི་ཡོད་ན་འདི་འབྱུང་།
པ་



128
བསྟོད་འགྲེལ་དཀའ་གནས།
འདི་སྐྱེས་པས་འདི་སྐྱེ་སྟེ། གང་འདི་མ་རིག་པའི་རྐྱེན་གྱིས་འདུ་བྱེད། ཅེས་སོགས་གསུངས་
པ་དེ་ཡིན་ཞིང་། དེ་ཡང་འདི་ཡོད་ན་ཞེས་པའི་ན་སྒྲ་དེ་སྤྱིར་རྣམ་དབྱེ་བདུན་པ་གནས་གཞིའི་
སྒྲ་ཡིན་མོད། དེ་ལ་ཡང་འཇུག་ཚུལ་དུ་མ་ཞིག་གསུང་སྟེ། འདི་ཡོད་པའི་ཚེ་ན་འདི་འབྱུང་
ཞེས་པ་ལྟ་བུའི་དུས་ལ་འཇུག་ཚུལ་ནི། རྩ་ཤེས་ཊིཀ་ཆེན་ལས། སྐབས་འདིར་ལ་ཞེས་
པ་རྣམ་དབྱེ་བདུན་པའི་སྒྲ་ནི་འདི་ཡོད་པ་ན་འདི་ཡོད་ཅེས་དུས་ཀྱི་བདུན་པ་ཡིན་ཏེ་འཇུག་
འགྲེལ་ལས་བཤད་དོ། །ཞེས་གསུངས་པའི་ཕྱིར། དེ་བཞིན་དུ་འདི་ཡོད་ན་འདི་འབྱུང་
ཞེས་པ་རྒྱུ་མཚན་གྱི་བདུན་པ་དང་། འདི་སྐྱེས་པས་འདི་སྐྱེ་ཞེས་པ་རྣམ་དབྱེ་ལྔ་པ་འབྱུང་
ཁུངས་ལ་འཇུག་ཚུལ་ནི། སློབ་དཔོན་དབྱིག་གཉེན་གྱི་རྟེན་འབྲེལ་མདོ་འགྲེལ་ལས། འདི་
ཡོད་ན་ཞེས་བྱ་བ་ནི་ཡོད་པར་གྱུར་ནའོ། །འདི་འབྱུང་བ་ནི་སྐྱེ་བའོ། །དེ་ལྟར་ན་བདུན་
པ་རྒྱུའི་དོན་དུ་རིག་པར་བྱའོ། །དཔེར་ན་ཆར་བབ་ན་ལོ་ཏོག་སྐྱེ་བའོ། །ཞེས་དང་། འདི་
སྐྱེ་བས་ཞེས་བྱ་བ་ནི་འབྱུང་བའི་ཕྱིར་ཞེས་བྱ་བ་ཡིན་ནོ། །འདི་སྐྱེ་ཞེས་བྱ་བ་ནི་འབྱུང་བསྟེ་
ཞེས་བྱ་བ་ཡིན་ནོ། །དེ་ལྟར་ན་ལྔ་པ་རྒྱུའི་དོན་ཡིན་པར་རིག་པར་བྱའོ། །དཔེར་ན་ཆར་
བབ་ན་ལོ་ཏོག་སྐྱེ་བའོ། །ཞེས་དང་། འདི་སྐྱེ་བས་ཞེས་བྱ་བ་ནི་འབྱུང་བའི་ཕྱིར་ཞེས་བྱ་
· བ་ཡིན་ནོ། །འདི་སྐྱེ་ཞེས་བྱ་བ་ནི་འབྱུང་བ་སྟེ་ཞེས་བྱ་བ་ཡིན་ནོ། །དེ་ལྟར་ན་ལྔ་པ་རྒྱུའི་
དོན་ཡིན་པར་རིག་པར་བྱའོ། །དཔེར་ན་མེ་དང་འབྲེལ་བ་ལས་འཚོས་པར་འགྱུར་བ་དང་།
ཞེས་གསུངས་པའི་ཕྱིར་དང་། རྣམ་འགྲེལ་ལས་ཀྱང་། དེ་རྒྱུ་དེ་ཕྱིར་བདུན་པ་དང་། སྐྱེ་
ཕྱིར་ཞེས་ནི་བཤད་པ་ཡིན། །ཞེས་དང་། རྣམ་འགྲེལ་ཊཱིཀ་ཆེན་རིགས་པའི་རྒྱ་མཚོ་ལས།
དེས་ན་མདོ་ལས། འདི་ཡོད་ན་འདི་འབྱུང་ཞེས་པ་རྒྱུ་མཚན་གྱི་བདུན་པ་དང་། འདི་སྐྱེ་



129
བསྟོད་འགྲེལ་དཀའི་གནས།
བའི་ཕྱིར་འདི་སྐྱེ་ཞེས་པ་ལྔ་པ་འབྱུང་ཁུངས་ཀྱི་སྒྲ་བཤད་པའི་རྒྱུ་མཚན་ཡོད་དེ། །ལྡོག་
བྱེད་ཀྱི་རྒྱུ་ཁྱད་པར་ཅན་ལ་དེ་འདྲ་ཞིག་དགོས་ཞེས་ཤེས་པར་བྱ་བའི་ཕྱིར་བཤད་པ་དེའི་
ཕྱིར། །ཞེས་གསུངས་པའི་ཕྱིར། དེ་བཞིན་དུ་རྒྱལ་ཚབ་རྗེས་ཀྱང་རྣམ་བཤད་ཐར་ལམ་
གསལ་བྱེད་དུ་གསུངས་སོ། །དེ་ལྟར་བཤད་པའི་དགོས་པ་ནི་འདི་ཡོད་ན་འདི་འབྱང་། །འདི་
སྐྱེ་བས་འདི་སྐྱེ་ཞེས་ཉེ་ཚིག་ལན་གཉིས་བྱུང་བའི་དོན་ནི། དབུ་མ་རིན་ཆེན་ཕྲེང་བ་ལས།
འདི་ཡོད་པས་ན་འདི་འབྱུང་དཔེར། །རིང་པོ་ཡོད་ན་ཐུང་ངུ་བཞིན། ཞེས་དང་། འདི་
སྐྱེ་བས་ན་འདི་སྐྱེ་དཔེར། །མར་མེ་འབྱུང་བས་འོད་བཞོན་ནོ། །ཞེས་གཉིས་ཀ་རྒྱུ་མཚན་
གྱི་སྒྲས་བཤད་པ་དང་། འཇུག་པའི་རྣམ་བཤད་དགོངས་པ་རབ་གསལ་ལས། རྐྱེན་ཉིད་
འདི་པ་ཙམ་གྱི་སྐྱེ་བ་ཞེས་དང་། རྐྱེན་ཉིད་འདི་པ་ཙམ་གྱི་རྟེན་འབྲེལ་ཞེས་སོགས་གསུངས་
ཤིང་། འདིའི་རྐྱེན་ཉིད་ཅེས་པའི་ཉིད་ཀྱི་སྒྲ་དང་འདི་པ་ཙམ་ཞེས་པའི་ཙམ་གྱི་སྒྲ་ནི་ཁོ་ནའི་
སྒྲ་དང་འདྲ་བར་མི་ལྡན་རྣམ་གཅོད་གཞན་ལྡན་རྣམ་གཅོད་མི་སྲིད་རྣམ་གཅོད་སོགས་ལ་
འཇུག་པ་ལས་འདིར་ནི་གཞན་ལྡན་རྣམ་གཅོད་ལ་བྱ་སྟེ། ལུགས་འདིར་སྐྱེ་བ་བཞག་ཕྱིན་
མཐའ་བཞི་ལ་སོགས་པ་གང་ལས་སྐྱེ་ཞེས་རིགས་པས་དཔྱད་པ་བཅུག་པ་དེ་བཅད་ནས། སྣང་
ཚོད་འདི་པ་ཙམ་གྱི་རྟེན་འབྱུང་གི་སྐྱེ་བ་ཁས་ལེན་ཞེས་པ་ཡིན་པས། མདོར་ན་རྒྱུ་འབྲས་
སོགས་བཏགས་དོན་བཙལ་ནས་རྙེད་པས་འཇོག་པ་མ་ཡིན་པར་མིང་རྐྱང་བཏགས་ཡོད་
ཙམ་གྱིས་ཚིམ་དགོས་ཞེས་པའི་དོན་ནོ། །གཞན་ཡང་། །རང་བཞིན་བཅོས་མིན་ལྟོས་
མེད་དང་། །རྟེན་འབྲེལ་ལྟོས་དང་བཅོས་མ་གཉིས། ཞེས་པའི་སྐབས་སུ། རྩ་ཤེས་ཊིཀ་
ཆེན་ལས། དེ་ལྟར་ན་མེའི་ཚ་བ་མེའི་རང་བཞིན་ནམ་གཤིས་སུ་འཇིག་རྟེན་ན་གྲབ་ནས་མོད་



བསྟོད་འགྲེལ་དཀའ་གནས།
130
ཀྱང་མིའི་གཤིས་མ་ཡིན་ཏེ། གཤིས་ཀྱི་མཚན་ཉིད་དང་བྲལ་བའི་ཕྱིར་རོ་ཞེས་སྨྲ་བ་ཡིན་
ཏེ། མེ་ནི་མེ་ཤེས་ལ་སོགས་པའི་རྒྱུ་རྐྱེན་ལ་ལྟོས་པར་དམིགས་ལ་དེའི་ཚ་བ་ཡང་དེ་དང་
འདྲ་བས། བྱས་པའི་ཕྱིར་ཆུའི་ཚ་བ་བཞིན་དུ་རང་བཞིན་མ་ཡིན་ནོ། །ཞེས་སོགས་གསུངས་
པ་ལ་འཁྲུལ་ནས་ཚ་བ་མེའི་རང་བཞིན་མ་ཡིན་པར་སྨྲ་ན་ཊིཀ་ཆེན་གྱི་དོན་མ་དགོངས་པར་
ཟད་དེ། ཊཱིཀ་ཆེན་དེ་ཉིད་ལས། མེའི་ཚ་བ་མེའི་རང་བཞིན་ཡིན་པར་གསལ་བར་བཤད་
པའི་ཕྱིར་ཏེ། དེ་ཉིད་ལས། ཆོས་གང་ཞིག་དངོས་པོ་གང་ལ་མི་འཁྲུལ་བ་དེ་ནི་དེའི་རང་
བཞིན་ནོ་ཞེས་བརྗོད་དེ་གཞན་གྱིས་གེགས་བྱུང་མེད་པའི་ཕྱིར་རོ། །དེ་ཡང་མེ་ལ་མི་འཁྲུལ་
བའི་མེའི་ཚ་བ་ལྟ་བུ་གཅིག་དགོས་སོ། །ཞེས་གསུངས་པའི་ཕྱིར། གོང་གི་ལུང་དོན་ནི་
མེའི་ཚ་བ་མེའི་གཤིས་ལུགས་མ་ཡིན་པའི་དོན་ཡིན་གྱི། དེ་ལྟ་མ་ཡིན་པར་མེའི་ཚ་བ་མེའི་
རང་བཞིན་མ་ཡིན་པར་འདོད་ན། ཚ་ཞིང་སྲེག་པ་ཡང་མེའི་རང་བཞི་མ་ཡིན་པར་གྱུར་
ལ། དེ་ལྟར་ན་ཚང་མང་ནང་གི་དམར་འབར་བ་ཆོས་ཅན། མེ་ཡིན་ཏེ། ཚ་ཞིང་སྲེག་
པ་ཡིན་པའི་ཕྱིར། ཞེས་པའི་སྦྱོར་བ་འདི་རང་བཞིན་གྱི་རྟགས་ཡང་དག་གི་སྦྱོར་བ་མ་ཡིན་
པར་འགྱུར་རོ། །འདི་ལ་ཡང་འདོད་དོ་ཞེ་ན། འོ་ན་སྒྲ་ཆོས་ཅན། མི་རྟག་སྟེ། སྐད་
ཅིག་མ་ཡིན་པའི་ཕྱིར། ཞེས་པའི་སྦྱོར་བ་ཡང་རང་བཞིན་གྱི་རྟགས་ཡང་དག་གི་སྦྱོར་བ་
* མ་ཡིན་པར་འགྱུར་བས། དེས་ན་ལུགས་འདི་ལ་ཀུན་རྫོབ་པའི་ཆོས་སྒྲུབ་བྱེད་ཀྱི་རང་བཞིན་
གྱི་རྟགས་ཡང་དག་མི་སྲིད་པར་འགྱུར་རོ། །གཞན་ཡང་དེ་ཉིད་ལས། མྱུ་གུའི་ཆོས་ཉིད་
ནི་དེའི་རང་བཞིན་ཡིན་པས་དེའི་ངོ་བོ་ཞེས་བྱལ། མྱུ་གུའི་ཁ་དོག་དང་དབྱིབས་ལ་སོགས་
པ་ཡང་མྱུ་གུའི་བདག་ཉིད་ཡིན་པས་དེའི་ངོ་བོའོ། །ཞེས་གསུངས་པ་ལྟར། མྱུ་གུའི་ཁ་



བསྟོད་འགྲེལ་དཀའ་གནས། ་ ་ 131
དོག་དང་དབྱིབས་མྱུ་གུའི་ངོ་བོ་ཡིན་པ་དེ་བཞིན་དུ་མེའི་ཁ་དོག་དང་དབྱིབས་ཀྱང་མོའི་ངོ
བོ་ཡིན་པས་དེའི་རང་བཞིན་ཡིན་དགོས་ཏེ། ཆོས་དེའི་ངོ་བོ་དང་རང་བཞིན་ཞེས་པ་ལ་
ཁྱད་པར་མེད་པའི་ཕྱིར་རོ། །དེའི་ཕྱིར་མེའི་ཚ་བ་མེའི་རང་བཞིན་ཡིན་པར་འབད་མེད་
དུ་གྲུབ་པོ། །ཡང་། །དེ་ཕྱིར་བརྟེན་ནས་འབྱུང་བ་གང་། །རང་བཞིན་གྱི་ནི་གདོད་མ་
ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། །ཞེས་
པའི་སྒྱུ་མ་ལ་སྔགས་རྫས་ཀྱི་མཐུས་རྟ་དང་གླང་པོ་སོགས་སུ་མིག་ལ་སྣང་བ་ནི་དབང་ཤེས་
འཁྲུལ་བའི་སྣང་བ་ཡིན་ཞིང་དེ་ཉིད་རང་བཞིན་མེད་པའི་དཔེ་ལ་མི་རུང་བ་མེད་མོད། འོན་
ཀྱང་ཤིན་ཏུ་གོ་བ་སྟེར་ཕུལ་ཆེ་བ་ནི་ཡིད་ཤེས་ཁོ་ན་འཁྲུལ་བའི་དབང་གིས་སྣང་བ་དེ་ཡིད་
ལ་བྱ་དགོས་པས། དེ་ཅི་ལྟར་ཡིན་ཞེ་ན། བཀའ་གདམས་གསུང་གྲོས་ཕ་ཆོས་ཞུས་ལན་
ནོར་བུའི་ཕྲེང་བའི་ལེའུ་བཅོ་ལྔ་པ་ལས། ཇོ་བོ།: སྒྱུ་མའི་དཔེ་གཅིག་གསུང་མཛོད་དང་།
འབྲོམ། །མཉན་ཡོད་བྱ་བའི་གྲོང་ཁྱེར་ན། །སྒྱུ་མ་མཁས་པ་ཤེས་པ་ཡི། །ཟླ་བཟང་བྱ་
བའི་མི་གཅིག་ཡོད། །དེ་ལ་གྲོགས་པོ་དཔལ་ཞེས་པ། །བཟའ་མི་གསུམ་ཙམ་བྱས་པ་ཡོད།
དེ་ནས་ཟླ་བ་བཟང་པོ་ཡིས། །ཁྱིམ་བདག་དཔལ་ལ་སྒྱུ་མ་སློབས། །ཕྱིན་ཆད་དགོས་པ་
ཡོད་པ་ཡིན། །ཟླ་བ་བཟང་པོ་ངས་ཅི་བྱེད། །དེ་བས་རྟ་གཅིག་དགའ་བ་ཡིན། །ཟླ་བ་
བཟང་པོས་མ་རིགས་ནས། །ལན་ཅིག་བསླུས་ལ་བཞག་གིས་སྙམ། །རེ་ཞིག་དཔལ་བ་
བཟའ་མི་གསུམ། །ནང་པར་སྔ་མོར་ལྟོ་ཟོས་ནས། །དཔལ་གྱིས་སྒོ་རྩར་སྐུད་པ་བསྒྲིམས།
ཆུང་མས་ནང་དུ་བཀྲུ་བཤལ་བྱས། །དེ་ནས་སྒྱུ་མ་མཁན་པོ་ཡིས། །སྒྱུ་མའི་རྟ་གཅིག་
ཞོན་ནས་འོངས། །དཔལ་ལ་རྟ་འདི་ཉོས་བྱས་པས། །ང་ལ་རིན་མེད་མི་ཉོས་ཟེར། །སླ་



132
བསྟོད་འགྲེལ་དཀའ་གནས།
ཡིས་སྐུད་པ་བཅོལ་བྱས་པས། རྟ་རིན་སྐུད་པ་འདོད་པས་ཆོག །འདི་ནི་མགོ་སྐོར་ཐུབ་
པར་འདུག །སྙམ་ནས་ཉོ་བར་ཁས་བླངས་པས། །འོ་ན་ཁྱོད་རང་འགྲོས་ལྟོས་ཟེར། དེ་
ནས་དཔལ་གྱི་ཞོན་པ་དང་། །རྟ་དེས་དབང་མེད་ཉིད་དུ་ཁྱེར། །དེ་ནས་ཉི་མ་ནུབ་པ་དང་།
རྒྱུས་མེད་ལུང་སྟོང་གཅིག་ཏུ་སླེབ། །སྡུག་རྟ་འདི་ཡིས་བསླུས་སོ་སྙམ། །ཕར་ཆེར་ཚུར་
ཆེར་བལྟས་ཙ་ན། །དུ་བ་འཕྱུར་བའི་ཁང་པ་མཐོང་། །དེ་ཡི་སྒོ་རྩར་མགྱོགས་པར་ཕྱིན།
སྒོ་ལ་བརྡུངས་ཤིང་བོས་ཙ་ན། །ནང་ནས་བུད་མེད་རྒན་མོ་བྱུང་། །ལེགས་སོ་མི་གཅིག་
འདུག་གོ་སྙམ། །མ་ལེགས་མི་མ་ཡིན་པར་འདུག །དོ་ནུབ་འདི་ཡིས་ཨེ་བསླུས་ཡིན། །བསླུས་
ཀྱང་བྱ་རྒྱུ་ཅི་ཡང་མེད། །གཞན་ན་འགྲོ་ས་ཡེ་མི་འདུག །སྟག་དང་སྤྱང་ཁྱིས་ཟོས་པ་
སྲིད། །དེ་བས་འདི་ལ་བརྟེན་པ་དྲག །སྙམ་སྟེ་གནས་མལ་ཐོང་བྱས་པས། །ཅིས་ཀྱང་
ནང་དུ་བྱོན་ཟེར་སྐད། །ནང་དུ་ཕྱིན་ནས་བལྟས་ཙ་ན། །མོ་ལ་བུ་མོ་གསུམ་ཙམ་འདུག
ཁོ་ལ་བཟའ་བཏུང་ཞིམ་པོ་བྱིན། །མི་ཁྱོད་འདི་རུ་སུས་བསྐྱེལ་ཟེར། །སྔར་གྱི་བྱུང་ཚུལ་
བཤད་ཙ་ན། །ད་མི་ཁྱོད་ལ་འགྲོ་ས་མེད། །འདི་ནི་གླིང་ཕྲན་བདག་མེད་ཡིན། །ངེད་ཀྱི་
སྐྱེས་པའང་གུམ་ནས་མེད། །བུ་མོ་གཅིག་དང་ཁྱིམ་བྱས་ལ། །ཁྱིམ་འདིའི་བདག་ཀྱང་
ཁྱོད་ཀྱིས་གྱིས། །ཕྱིན་ཆད་གར་ཡང་མི་སླེབ་ཟེར། ཁོ་སྙམ་དེ་ལས་འོས་མེད་སྙམ། བུ་
མོ་གཅིག་དང་ཁྱིམ་བྱས་ནས། བསྡད་པས་ལོ་ཡང་མང་པོ་སོང་། །བུ་ཚའང་མིང་སྲིང་
གཉིས་གསུམ་བྱུང་། ཉིན་གཅིག་མ་དེ་ཤིང་ལ་སོང་། །ཕ་སྤང་བཞི་པོ་ཆུ་འགྲམ་དུ། རྩེ་
མོ་རྩེ་ཞིང་བསྡད་པ་ན། །ཆུ་ཡི་ནང་དུ་ཟླ་བ་ཤར། །བུ་ཚ་གཅིག་གིས་ལེན་དུ་ཕྱིར། དེ་
ནས་བྱིས་པ་ཆུ་ཡིས་ཁྱེར། །ཕས་ཀྱང་ར་མདའ་བརྒྱུགས་ཙ་ན། །ཕྱི་ལའང་བ་གཅིག་



133
བསྟོད་འགྲེལ་དཀའ་གནས།
ཁྱེར་ནས་བྱུང་། །དེ་ནས་ཐེ་ཚོམ་དུ་མ་ལངས། །ཕྱི་མ་བཟུང་བས་སྔ་མ་ཤོར། །བར་
དུ་གཉིས་ཀ་མ་ཟིན་པར། །འགྲམ་ནས་བུ་མོ་སྟག་གིས་ཁྱེར། །རེས་འགའ་སྟག་ལ་ཀུ་
ཅོས་འདེབས། །གསུམ་ག་མ་ཟིན་ཁོ་རང་འགྱེལ། །ཤི་ལ་ཁད་པས་སྐམ་ལ་ཐོན། །སྡུག་
ནས་འགྱེལ་ཏེ་བསྡད་ཙ་ན། །ཆུང་མས་དེ་རུ་སླེབ་ནས་བྱུང་། །ཅི་བྱུང་ཟེར་ནས་བྱུང་
ལུགས་བཤད། །ཆུང་མའང་སྐྲག་ནས་ཆུ་ལ་ལྕེབས། །མ་བུ་ཐམས་ཅད་ཤི་བ་མཐོང་།
ཁོ་བོ་འདྲ་བའི་ཚོགས་མ་བསགས། ལ་ལ་དག་དང་གསོན་བྲལ་བྱས། །ཕྱི་མ་བཞི་དང་
ཤི་བྲལ་བྱས། །ང་ཡང་འདི་རུ་ཤི་ན་བདེ། །སྙམ་ནས་སྐྲ་སྤུ་འབལ་ཙ་ན། །མགོ་ཡང་
དཀར་པོར་སོང་ནས་འདུག །སྙིང་རླུང་ལངས་ཏེ་བྲོས་ཙ་ན། །ཇི་ཞིག་ཙམ་ནས་ཡུལ་
དུ་སླེབ། །ཁྱིམ་དུ་ཕྱིན་ནས་བལྟོས་ཙ་ན། །སྔར་གྱི་ཆུང་མ་གླུ་ལེན་ཞིང་། །ཅི་བྱེད་ད་ །
དུང་ཉི་མ་འདི། །ཁོ་མོས་འཁྲུལ་པ་མ་ཟིན་ཟེར། །ཁོ་ནི་དད་པ་གཏིང་ནས་ལོག །ཁོ་
བོས་ཅི་འདྲའི་སྡུག་བསྔལ་མྱོང་། །དེ་ཙམ་ཞིག་ཏུ་སྟོར་བ་ལ། །ཅིག་ཙམ་ཚོལ་དུ་མི་འོང་
བའམ། །ཐ་མའང་མྱ་ངན་མི་བྱེད་པར། །ཁྱོད་ཀྱི་གླུ་རྐྱང་རེ་སྙན་ཨ། །བྱུང་བས་དགའ་
སེམས་མི་བྱེད་པར། །ཉི་མ་འདི་པའི་བསླབ་བྱ་དང་། །ཟེར་ནས་སྡངས་པ་ཆུང་མས་
ཐོས། །ཆུང་མས་བསམས་པ་སྐྱེས་པ་འདི། །འཁྲུལ་ལམ་སྨྱོའམ་སྒྱུ་མས་བསླུས། །འདི་
ལ་ཅི་ཞིག་བྱུང་ན་འདུག །ཁོ་དེ་ཁྱོད་ལ་ཅི་བྱུང་བ། །མོ་དེ་ཡུན་རིང་དེ་ཙམ་བྲལ། །ཁྱོད་
ལ་ད་དུང་རྒྱུས་མེད་ཨ། །ཁོ་དེ་དེ་འདྲ་ཅི་ལ་ཟེར། །ད་ལྟ་རང་དུ་ལྟོ་ཟོས་ནས། །ད་དུང་
འཁྲུལ་པའང་མ་ཟིན་པ། འདི་ལ་ལྟོས་དང་ཟེར་ནས་བསྟན། །ཅི་ཁྱོད་གྲོགས་པོས་བསླུས་
པར་འོང་། །ད་དུང་སྐུད་པའི་འཁལ་འཕྲོ་ལྟོས། །ཕྱི་ན་ཉིག་གི་ཡོད་དངོས་ཤེས། དེ་



134
བསྟོད་འགྲེལ་དཀའ་གནས།
ནས་དཔལ་གྱི་བསམ་པ་ལ། །མོ་ཡི་ཟེར་ལུགས་འདྲ་ན་རང་། དེ་ཀུན་ང་རང་འཁྲུལ་འཁྲུལ་
འདྲ། །འོན་ཀྱང་ལོ་མང་འཁྲུལ་མི་སྲིད། །བུ་ཚ་མིང་སྲིང་གསུམ་ཙམ་སྐྱེས། །ཤི་ཚད་
རིམ་པ་དེ་ཙམ་མཐོང་། །ལོ་གཅིག་ཟླ་བ་བཅུ་གཉིས་ཡིན། །ཞག་པོ་སུམ་བརྒྱ་དྲུག་ཅུ་
མཆིས། །ཉིན་ཞག་གཅིག་གི་སྡུག་བསྔལ་ལ། །དེ་ཙམ་འཁྱམས་ན་ཆུང་མ་འདིས། །ང་
ལ་སླ་བྲིད་གཏོང་བར་འདག །སྐད་པ་བལྟ་རུ་ཕྱིན་ཙ་ན། །ད་དང་སྒོ་དྲུང་དེ་ན་འདག་
ད་གཟོད་བསམས་པས་སྒྲོ་འདོགས་ཆོད། །དེ་ནས་ཞག་ཤེས་ལོན་པ་ན། །གྲོགས་པོ་སྒྱུ་
མ་མཁན་པོ་བྱུང༌། །ཁྱོད་དང་ལོ་མང་མ་འཕྲད་པས། །སྐྱོ་བས་དེ་རིང་ཕྲད་དུ་འོངས།
ཁྱོད་ཀྱིས་གང་དུ་ཕྱིན་པ་ལགས། །དཔལ་གྱིས་སྔར་གྱི་བྱུང་ཚུལ་བཤད། །སྒྱུ་མ་མཁན་
པོ་ན་རེ་ཡའི། །ཆོས་རྣམས་སྒྱུ་མའི་སླུ་བྲིད་ལགས། །བདེན་པར་གྱུར་པ་ཅི་ཡང་མེད།
བུ་གསུམ་མ་ནི་མཐོང་བའང་མེད། །ལུས་ཀྱི་སྦྱོར་བ་ག་ལ་སྲིད། །གོམ་གང་ཙམ་ཡང་
ཕྱིན་པ་མེད། །ཐག་རིང་སླེབ་པ་གང་ནས་འོངས། །ཡུད་ཙམ་ཞིག་ཀྱང་སོང་བ་མེད། །ལོ་
མང་སྡུག་པ་ག་ན་མཆིས། །ཇི་ལྟར་འཁོར་བར་སྡུག་བསྔལ་ཡང་། །བདེན་བདེན་འདྲ་
སྟེ་ཁྱོད་དང་མཚུངས། །ཡུན་རིང་བསྐལ་པར་འཁྱམས་གྱུར་ཀྱང་། །ཁྱོད་ཀྱི་ལོ་ལྟར་
འཁྱམས་པ་ཡིན། །རྒས་པ་ཁྱོད་ཀྱི་མགོ་དང་འདྲ། །གཞོན་པ་ཤི་བའི་བུ་ཚ་བཞིན། །དགྲ་
བོ་ཆུ་ངན་དེ་དང་འདྲ། །གཉེན་ཚན་རྒན་མོ་མ་སྨད་བཞིན། །ཕ་ཡུལ་གླིང་ཕྲན་དེ་དང་
འདྲ། །ཉི་མའི་འཆར་ནུབ་སློབ་དུས་བཞིན། །བདེན་མེད་བདེན་འཛིན་དེ་འདྲ་ཡིན། །བརྟག་
དཔྱད་མི་གཏོང་ཁྱིམ་བདག་དཔལ། །ཡེ་ནས་སྟོང་པའི་གནས་ལུགས་ཏེ། །ཆུང་མའི་
ཚིག་ལས་ཐོས་པས་གོ །སྐུད་པ་མཐོང་བས་བསམས་པས་གོ །ད་གཟོད་གཏིང་ཚུགས་



135
བསྟོད་འགྲེལ་དཀའ་གནས།
གོམས་པས་གོ །ད་ནི་མཉན་ཡོད་ལ་སོགས་པའི། །ཡུལ་དང་ཡུལ་ཅན་མ་ལུས་པ། །འདི་
དང་འདྲ་འོ་དེ་ལ་དཔྱོད། །ཡང་ཡང་སོམས་དང་ཤེས་པར་འགྱུར། །གོམས་པའི་དབང་
གིས་དོན་མཐོང་འགྱུར། །སྔོན་ཆད་འཁོར་ལ་ཡིད་མི་ཆེས། །བཙལ་ན་མཚན་དངོས་
ག་ལ་རྙེད། །ཁྱོད་ཀྱིས་དེ་ཙམ་འཁོར་གྱུར་ཀྱང༌། །ད་གཟོད་གཏད་མེད་ཤེས་པ་བཞིན།
སྒྱུ་མ་མཁན་པོས་དེ་སྨྲས་པས། །དཔལ་གྱི་སྒྱུ་མས་བསླུས་པར་གོ །ཆོས་རྣམས་དེ་བཞིན་ ་
ཤེས་པར་གྱུར། །ཅེས་བྱུང་བ་ལྟར་གྱི་དོན་ཡང་ཡང་བསམ་དགོས། །དེ་ལྟར་སྒྱུ་མ་མཁན་
གྱིས་རྟ་གཅིག་བསྟན་ནས་འདི་ཉོས་བྱས་པ་ན། རྒད་པོ་དཔལ་གྱིས་སྒྱུ་མའི་རྟ་མིག་གིས་
ཀྱང་མ་མཐོང་རྟ་ཉོས་ཞེས་པའི་ཚིག་རྣ་བས་ཀྱང་མ་ཐོས་མོད་སེམས་ཁོ་ན་འཁྲུལ་བའི་དབང་
གིས་དེ་དང་དེ་སྣང་བ་ཙམ་ཡིན་པ་དེ་བཞིན་དུ་རང་ཚོ་ལ་སྣང་བའི་རང་དང་གཞན་གྱི་ལུས་
ངག་ཡིད་གསུམ་གྱི་སྤྱོད་པ་མཐའ་དག་དང་སྣོད་ཀྱི་འཇིག་རྟེན་ཇི་སྙེད་ཅིག་སྣང་བ་ཐམས་
ཅད་དེ་དང་འདྲ་བར་ཡེ་ནས་དག་ཀྱང་བསྙོན་མེད་དུ་སྣང་བ་ཡིན་པར་ཤེས་པར་གྱིས་ཤིག
བཀའ་གདམས་པ་རྣམས་ཀྱི་གསུང་གྲོས་ཀྱི་ཚིག་བྱིན་ཅན་དུ་གྲགས་པ་ལྟར་འདི་གཅིག་པུ་
རང་ཞིབ་ཏུ་བལྟ་དགོས་སོ། །བསྟོད་པ་འདི་ཡི་བསྟན་བྱའི་གཙོ་བོའི་དོན་འདི་ཡན་ཏུ་རྫོགས་
པ་ཡིན་ཞིང་། དེ་ཡིན་པའི་རྟགས་ནི་འདི་མན་དུ་རང་བཞིན་གྱིས་ཡོད་མེད་དང་སྟོང་པ་
དང་རྟེན་འབྱུང་ཞེས་པའི་ཚིག་ཆེར་མི་འབྱུང་བས་ཤེས་སོ། །གསུམ་པ་སྐྱབས་ཀྱི་ཁྱད་པར་
ཤེས་པའི་སྒོ་ནས་སྐྱབས་སུ་འགྲོ་བའི་ཚུལ་འཆད་པ་ལ། །དོན་བཞིན་གཟིགས་ནས་ལེགས་
གསུངས་པ། །ཁྱོད་ཀྱི་རྗེས་སུ་སློབ་པ་ལ། །རྒུད་པ་ཐམས་ཅད་རིང་དུ་གྱུར། །ཉེས་ཀུན་
རྩ་བ་ལྡོག་ཕྱིར་རོ། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་བ་བསྟེན་



136
བསྟོད་འགྲེལ་དཀའ་གནས།
བྱས་ཀྱང་། །ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །ཨེ་
མའོ་མཁས་པས་འདི་གཉིས་ཀྱི། །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་
ནི། །ཁྱོད་ལ་ཅི་ཕྱིར་གུས་མི་འགྱུར། །ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་
དོན་ཙམ་ལའང་། འོལ་སྤྱི་ཙམ་གྱི་ངེས་རྙེད་པ། །དེ་ལའང་མཆོག་གི་བདེ་བ་སྟེར། །ཀྱེ་
ཧུད་བདག་བློ་རྨོངས་པས་བཅོམ། །འདི་འདྲའི་ཡོན་ཏན་ཕུང་པོ་ལ། །རིང་ནས་སྐྱབས་
སུ་སོང་གྱུར་ཀྱང་། །ཡོན་ཏན་ཆ་ཙམ་མ་འཚལ་ཏོ། །འོན་ཀྱང་འཆི་བདག་ཁར་ཕྱོགས་
པའི། །སྲོག་གི་རྒྱུན་ནི་མ་ནུབ་པར། །ཁྱོད་ལ་ཅུང་ཟད་ཡིད་ཆེས་པ། །འདི་ཡང་སྐལ་
པ་བཟང་སྙམ་བགྱིད། །སྟོན་པའི་ནང་ན་རྟེན་འབྲེལ་སྟོན་པ་དང་། །ཤེས་རབ་ནང་ན་
རྟེན་འབྲེལ་ཤེས་པ་གཉིས། །འཇིག་རྟེན་དག་ནི་རྒྱལ་བའི་དབང་པ་བཞིན། །ཕུལ་བྱུང་
ལགས་པར་ཁྱོད་མཁྱེན་གཞན་གྱིས་མིན། །ཞེས་སོ། །ཚིགས་བཅད་དང་པོ་གཉིས་ཀྱི་
སྐྱབས་དང་སྐྱབས་མ་ཡིན་པའི་ཁྱད་པར་བསྟན་ཅིང་། རིང་ནས་སྐྱབས་སུ་སོང་གྱུར་ཀྱང་།
ཡོན་ཏན་ཆ་ཙམ་མ་འཚལ་ཏོ། །ཞེས་པ་རྗེ་རང་གིས་ཐལ་འགྱུར་པའི་ཐུན་མོང་མ་ཡིན་
པའི་རྟེན་འབྱུང་ཟབ་མོ་མ་དགོངས་པའི་ཚུལ་བསྟན་ཅིང་། །འོན་ཀྱང་འཆི་བདག་ཁར་
ཕྱོགས་པའི། །ཞེས་སོགས་ཀྱི་ཚིགས་བཅད་གཅིག་གིས། །རྗེ་རིན་པོ་ཆེ་འོལ་ཁ་ཆོས་ལུང་
དུ་ལྟ་བ་རྙེད་པའི་ཆེད་དུ་དཀའ་བ་སྤྱད་པའི་ཚེ། མནལ་ལམ་དུ་སངས་རྒྱས་བསྐྱངས་ཟེར་
བའི་བཙུན་པ་ཞིག་གིས་གླེགས་བམ་གནང་བ་རྨིས་ཏེ། །ཕྱིས་ཉིན་བུདྡྷ་པཱ་ལི་ཏའི་རབ་བྱེད་
བཅོ་བརྒྱད་པ་དང་དུས་བརྟག་པའི་ཐད་དུ་ཞིབ་གཞིགས་གནང་བ་ན་བཏགས་ཡོད་མིང་རྐྱང་
ཙམ་ལ་རྒྱུ་འབྲས་དང་རྟེན་འབྱུང་གི་རྣམ་གཞག་འཇོག་ཚུལ་ཐུགས་སུ་ཆུད་པའི་ཚུལ་བསྟན་



137
བསྟོད་འགྲེལ་དཀའ་གནས།
ཅིང་། །ཚིག་ལྷག་མ་རྣམས་ནི་གོ་བར་ཟད་དོ། །བཞི་པ་ཁས་བླངས་པའི་སྒོ་ནས་སྐྱབས་
སུ་འགྲོ་བའི་ཚུལ་འཆད་པ་ལ། །ཁྱོད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་
བརྩམས་ཏེ་འཇུག །དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་ཁྱོད་ལ་མེད།
ཀྱེ་མའོ་ཁྱོད་ཀྱི་བསྟན་པ་ནི། །གང་གི་རྣ་བའི་ལམ་སོང་བ། །དེ་དག་ཐམས་ཅད་ཞི་འགྱུར་
ཕྱིར། །ཁྱོད་བསྟན་འཛིན་པར་སུ་མི་གུས། །ཕས་རྒོལ་མཐའ་དག་འཇོམས་པ་དང་། །ལྟག་
འོག་འགལ་འདུས་སྟོང་པ་དང་། །སྐྱེ་རྒུའི་དོན་གཉིས་སྟེར་བྱེད་པ། །ལུགས་འདིར་ཁོ་
བོ་སྤྲོ་བ་འཕེལ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ་དང་གཞན་དུ་སྲོག །སྡུག་
པའི་གཉེན་དང་ལོངས་སྤྱོད་ཚོགས། །གྲངས་མེད་བསྐལ་བར་ཡང་ཡང་བཏང་། །གང་
གི་ཡོན་ཏན་མཐོང་བ་ཡིས། །ལྕགས་ཀྱུས་ཉ་ལ་ཇི་བཞིན་དུ། །ཉིད་ཀྱི་ཐུགས་དྲངས་ཆོས་
དེ་ནི། །ཁྱོད་ལས་མ་ཐོས་སྐལ་བ་ཞན། །དེ་ཡི་མྱ་ངན་ཤུགས་ཀྱིས་ནི། །སྡུག་པའི་བུ་ལ་
མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་མི་བྱེད། །འདི་ལའང་
ཁྱོད་གསུང་བསམས་པ་ན། །མཚན་དཔེའི་དཔལ་གྱིས་རབ་ཏུ་འབར། །འོད་ཀྱི་དྲ་བས་
ཡོངས་བསྐོར་བའི། །སྟོན་པ་དེ་ཡི་ཚངས་དབྱངས་ཀྱིས། །འདི་ནི་འདི་ལྟར་གསུངས་
སྙམ་དུ། །ཡིད་ལ་ཐུབ་པའི་གཟུགས་བརྙན་ནི། །ཤར་བ་ཙམ་ཡང་ཚ་བ་ཡིས། །གདུངས་
ལ་ཟླ་ཟེར་བཞིན་དུ་སྨན། །དེ་ལྟར་རྨད་དུ་བྱུང་བ་ཡི། །ལུགས་བཟང་དེ་ཡང་མི་མཁས་
པའི། །སྐྱེ་བོ་བལ་བ་ཛ་བཞིན་དུ། །རྣམ་པ་ཀུན་ཏུ་འཛིངས་པར་བྱས། །ཚུལ་འདི་མཐོང་
ནས་བདག་གིས་ནི། །འབད་པ་དུ་མས་མཁས་པ་ཡི། །རྗེས་སུ་འབྲངས་ནས་ཁྱོད་ཀྱི་ནི།
དགོངས་པ་ཡང་ད་ཡང་དུ་བཙལ། །དེ་ཚེ་རང་གཞན་སྡེ་པ་ཡི། །གཞུང་མང་དག་ལ་



བསྟོད་འགྲེལ་དཀའ་གནས།
138
སྦྱངས་པ་ན། །ཕྱི་ཕྱིར་ཐེ་ཚོམ་དྲ་བ་ཡིས། །བདག་གི་ཡིད་ནི་ཀུན་དུ་གདུངས། །ཁྱོད་
ཀྱི་བླ་མེད་ཐེག་པའི་ཚུལ། །ཡོད་དང་མེད་པའི་མཐའ་སྤངས་ཏེ། །ཇི་བཞིན་འགྲེལ་བར་
ལུང་བསྟན་པ། །ཀླུ་སྒྲུབ་གཞུང་ལུགས་ཀུན་དའི་ཚལ། །དྲི་མེད་མཁྱེན་པའི་དཀྱིལ་འཁོར་
རྒྱས། །གསུང་རབ་མཁའ་ལ་ཐོགས་མེད་རྒྱུ། །མཐར་འཛིན་སྙིང་གི་མུན་པ་སེལ། །ལོག་
སྨྲ་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་འཕྲེང་ ་
བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱིས་ངལ་གསོ་
ཐོབ། །ཅེས་སོ། །སངས་རྒྱས་ཁོ་ན་ལས་གཞན་པའི་ལྷ་གཞན་ལ་སྐྱབས་སུ་མི་འགྲོ་བའི་
ཚིག་གང་གིས་ཐོན་ཞེ་ན། དེ་ཡི་མྱ་ངན་ཤུགས་ཀྱིས་ནི། །སྡུག་པའི་བུ་ལ་མ་ཡི་ཡིད། །རྗེས་
སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་མི་བྱེད། །ཅེས་པའི་ཚིག་ཐ་མས་ཐོན་
ནོ། །འདིའི་ཤུགས་ཞེས་པ་མཁས་པ་འགའ་ཞིག་ཞུགས་ཀྱི་དོན་དུ་བཀྲལ་བ་ནི་འོག་གི་གདུངས་
ལ་ཟླ་ཟེར་བཞིན་དུ་སྨན་ཞེས་པ་དང་འབྲེལ་བར་དགོངས་མོད། །ཚིགས་བཅད་གཅིག་
གི་ནང་དུ་དོན་རྫོགས་འདུག་པས་འོག་གི་དེ་དང་འབྲེལ་བ་མིན་ནམ་སྙམ་མོ། །དེ་ལྟར་རྨད་
དུ་བྱུང་བ་ཡི། །ལུགས་བཟང་དེ་ཡང་མི་མཁས་པའི། །སྐྱེ་བོས་བལ་བ་ཛ་བཞིན་དུ། །རྣམ་
པ་ཀུན་དུ་འཛིངས་པར་བྱས། །ཞེས་པའི་མི་མཁས་པའི་སྐྱེ་བོ་དེ་གང་ལ་བྱ་ཞེ་ན། རང་
རེའི་མཁས་པ་རྣམས་ཀྱིས་བོད་སྔ་མ་དག་ལ་ངོས་བཟུང་བ་ལྟར་ཡིན་མོད། །འོན་ཀྱང་དེ་
ཡིན་ན་སྟོང་ཉིད་མ་རྟོགས་པས་ཁྱབ་ཅེ་ན་མི་རུང་སྟེ། ལྕང་སྐྱ་ཐམས་ཅད་མཁྱེན་པས་མར་
མི་ཡབ་སྲས། ས་ཆེན་ཡབ་སྲས། འབྲོམ་སྟོན་ཡབ་སྲས་ཀྱིས་སྟོང་ཉིད་རྟོགས་པའི་ཚུལ་
རིགས་པས་བསྒྲུབས་པ་ལྟར་མཁས་པ་དུ་མས་བཞེད་པའི་ཕྱིར་རོ། །དེར་མ་ཟད་བོད་སྔ་



139
བསྟོད་འགྲེལ་དཀའ་གནས།
མ་དག་གིས་ཐ་སྙད་བཏགས་པ་ལྟར་གྱི་ཅི་ཡང་ཡིད་ལ་མི་བྱེད་པར་རྣམ་རྟོག་གི་འཕྲོ་འདུ་
བཀག་པའི་སྒོམ་དེ་ལ་སྟོང་ཉིད་རྟོགས་པའི་བློ་གཅིག་ཀྱང་ཡོད་པར་ཁས་ལེན་དགོས་པ་འདྲ་
སྟེ། དེའི་རྒྱུ་མཚན་ཅི་ཡིན་ཞེ་ན། ལམ་རིམ་ཆུང་བ་ལས། གཞན་ཡང་ཉན་ས་ལས།
མཚན་མ་ཐམས་ཅད་ལ་མི་ཕྱོགས་ཤིང་རྣམ་པར་གཡེང་བ་མེད་པར་བྱ་བའི་ཕྱིར་དང་པོ་
ནས་ཉེ་བར་གཏོད་པས་ནི་དྲན་པ་མེད་ཅིང་ཡིད་ལ་བྱེད་པ་མེད་པར་བྱེད་དོ། །ཞེས་པ་ནས། །
མཐར་མཉམ་པར་བཞག་པ་ན་གཟུགས་སྒྲ་སོགས་ཀྱི་མཚན་མ་མི་འཆར་བར་སེམས་རིག་
ཅིང་། །གསལ་བ་དང་བདེ་སིང་ངེ་བ་ཙམ་གྱི་རྣམ་པ་འབའ་ཞིག་འཆར་རོ། །དེ་ནས་རྣམ་
རྟོག་མེད་པར་འགྱུར་ཚུལ་ནི། །ཞེས་སོགས་གསུངས་པའི་རྒྱུ་མཚན་དང་། ཡང་དེ་ཉིད་
ལས། །དེས་ན་དྲན་པ་མེད་པ་དང་ཡིད་ལ་མི་བྱེད་པའི་སྒོམ་ལ། བློས་མ་བཅོས་པ་དང་
འཛིན་མེད་དུ་མིང་བཏགས་པའི་བདེ་གསལ་མི་རྟོག་པ་ལ་ནི། དེ་ཁོ་ན་ཉིད་ཀྱི་དོན་ལ་མཉམ་
པར་བཞག་པའི་སྟོང་ཉིད་ཀྱི་སྒོམ་ཡིན་མིན་གཉིས་ཡོད་པས་ལེགས་པར་ཕྱེད་པ་ཤིན་ཏུ་གལ་
ཆེ་སྟེ། ཞེས་གསུངས་པའི་ཕྱིར། །ཁྱབ་སྟེ། འདིའི་འཛིན་མེད་དུ་མིང་བཏགས་ཞེས་
པས་བོད་དག་གིས་ཐ་སྙད་འདོགས་ཚུལ་བསྟན་ཅིང་དེ་ལ་སྟོང་ཉིད་རྟོགས་པ་ཡོད་པར་ཤིན་
ཏུ་གསལ་བར་བཤད་པས། །དེས་ན་མྱོང་རིག་སེམས་རིག་ཅེས་པ་དང་། གསལ་བ་དང་
བདེ་སིང་ངེ་བ་ཞེས་པ་དང་། རྣམ་རྟོག་ཤར་མ་ཐག་པ་ནས་ཤུན་པ་བུད་པ་བཞིན་དུ་རང་
ཞི་རང་དག་ཏུ་འགྲོ་ཞེས་པ་དང་། རྣམ་རྟོག་གང་སྐྱེ་ཆུ་ལས་ཆུ་བུར་བྱུང་བ་བཞིན་དུ་འཕྲོ་
མཐུད་མི་ཐུབ་པར་རང་ཞིར་འགྲོ་བ་སོགས་ཀྱི་ཐ་སྙད་རང་ལུགས་སུ་མཛད་འདུག་པ་ལམ་
རིམ་འདིར་ཤིན་ཏུ་གསལ་བས། དེའི་ཕྱིར་སྔ་རབས་པས་ཞི་ལྷག་སྒོམ་ཚུལ་གྱི་ཐ་སྙད་



140
བསྟོད་འགྲེལ་དཀའ་གནས། 140
ཐམས་ཅད་བོན་དང་ཕྱི་རོལ་པའི་གྲུབ་མཐའ་དང་མཚུངས་པར་གོ་ན་ཆོས་སྤོང་གི་ལས་མི་
བཟད་པ་གསོག་པར་འགྱུར་བས། ཕྱིས་ཀྱི་ཡིག་འཇོག་བྱེད་པ་རྣམས་ནས་ལེགས་པར་ཕྱེད་
པ་གལ་ཆེའོ། །བལ་བ་ཛ་ནི་ལྕང་སྐྱ་རིན་པོ་ཆེས་གསུངས་པ་ལྟར་ཕྱོགས་ཕྱོགས་ནས་བསྣོལ་
མར་སྐྱེས་པས་ཕན་ཚུན་དམ་པོར་འཁྱུད་པའི་རྩྭ་ཞིག་གོ །ཚིག་གཞན་རྣམས་ནི་བརྡ་འཕྲད་
པར་ཟད་དོ། །ལྔ་པ་གཞན་དག་གིས་དེ་ལྟར་སྐྱབས་སུ་འགྲོ་དགོས་པར་གདམས་ཚུལ་འཆད་
པ་ལ། །མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་ཉིད་
ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །ཞེས་སོ། །བསྟོད་
པ་འདིའི་བརྗོད་བྱ་ནི་ཐལ་འགྱུར་བས་འདོད་པ་ལྟར་གྱི་རྟེན་འབྱུང་ཡིན། དགོས་པ་ནི་རྗེས་
འཇུག་གི་གདུལ་བྱ་གཞན་དག་ཀྱང་སངས་རྒྱས་ཉག་གཅིག་སྐྱབས་སུ་བསྟེན་པའི་ཆེད་དང་།
ཉིང་དགོས་ནི་སྐྱབས་འགྲོ་ཡང་དག་ལ་བརྟེན་ནས་རྣམ་མཁྱེན་སྐྱེ་བ་དེ་ཡིན་ནོ། །བརྗོད་
བྱ་དེ་ཉིད་ངེས་པའི་ཐབས་མཆོག་ཏུ་གྱུར་པ་ནི་སྒྱུ་མའི་དཔེ་ཡིན་ཞིང་། དེ་ལ་ཡང་མིག་
བསླད་པའི་དབང་གིས་སྤྲུལ་གཞི་རྟ་གླང་སོགས་སུ་འཁྲུལ་བ་གཅིག་དང་། ཡང་དབུ་མ་
ལ་འཇུག་པ་ལས། དེ་ཕྱིར་མཁས་པ་རིན་པོ་ཆེ་ཡི་གླིང་དུ་ཆས་པའི་སྐྱེ་ཚོགས་ཀྱི། །དལ་
བ་ཉེར་སེལ་གྲོང་ཁྱེར་ཡིད་དུ་འོང་བར་དུ་རྣམ་པར་བཀོད་པ་ལྟར། །ཞེས་གསུངས་པ་ལྟར་
ཡིད་འཁྲུལ་པའི་དབང་གིས་སྤྲུལ་གཞི་ཙམ་ལ་མི་ལྟོས་པར། ཡུད་ཙམ་ཞིག་ཏུ་ཚོང་པ་ཐམས་
ཅད་ཀྱི་སེམས་རྨི་ལམ་རྨིས་པ་བཞིན་དུ་འཁྲུལ་ནས། །གྲོང་ཁྱེར་དེ་ཉིད་དུ་ཉིན་ཞག་མང་
པོ་བསྡད་ནས་ཟའ་འཐུང་གང་ཞིམ་དང་འདོད་ཡོན་སྣ་ཚོགས་དངོས་གནས་ལ་ལོངས་སྤྱོད་
པ་ལྟ་བུའི་སྣང་བ་འཆར་ཞིང་། དེ་ལྟར་སྣང་བའི་བློ་དེ་ཡང་རང་གི་སྣང་བ་ལ་ཚད་མ་ཡིན་



141
བསྟོད་འགྲེལ་དཀའ་གནས།
པའི་རྒྱུ་མཚན་གྱིས་ཚོང་པ་རྣམས་ངལ་གསོ་བའི་བདེ་བཐོབ་ཀྱང་། །དོན་དངོས་པོའི་གནས་
ཚོད་ལ་དུས་ཡུད་ཙམ་ཞིག་ལས་མ་འགོར་བ་དང་། ཟ་འཐུང་ཁམ་གཅིག་ཙམ་ལོངས་སྤྱོད་
བཞིན་དུ་ཡིད་ཚིམ་པ་ལྟར། །རང་ཚོ་ལ་བདེ་སྡུག་ཡུན་རིང་ཐུང་ཅི་རིགས་མྱོང་བ་ཐམས་
ཅད་དེ་དང་འདྲ་བར་དོན་ལ་མ་གྲུབ་ཀྱང་སྣང་ཚོད་འདི་པ་ཙམ་བསྙོན་མེད་ཡིན་པར་ཤེས་
པར་བྱའོ། །དྲུག་པ་བསྟོད་པའི་མཇུག་བསྡུ་བ་ནི། །སྟོན་དེའི་རྗེས་སུ་རབ་ཏུ་བྱུང་གྱུར་
ཏེ། །རྒྱལ་བའི་གསུང་ལ་སྦྱངས་པ་མི་དམན་ཞིང་། །རྣལ་འབྱོར་སྤྱོད་ལ་བརྩོན་པའི་དགེ་
སློང་ཞིག །དྲང་སྲོང་ཆེན་པོ་དེ་ལ་དེ་ལྟར་གུས། །ཞེས་པའི་ཚིགས་བཅད་གཅིག་གོ །བདུན་
པ་དགེ་བ་བསྔོ་བ་ནི། །སྟོན་པ་བླ་ན་མེད་པའི་བསྟན་པ་དང་། །མཇལ་བ་འདི་འདྲ་བླ་མའི་
དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་
པའི་རྒྱུ་རུ་བསྔོ་། །ཕན་མཛད་དེ་ཡི་བསྟན་པའང་སྲིད་པའི་མཐར། །ངན་རྟོག་རླུང་གིས་
རྣམ་པར་མི་གཡོ་ཞིང༌། །བསྟན་པའི་ངང་ཚུལ་ཤེས་ནས་སྟོན་པ་ལ། །ཡིད་ཆེས་རྙེད་
པས་རྟག་ཏུ་གང་བར་ཤོག །བརྟེན་ནས་འབྱུང་བའི་དེ་ཉིད་གསལ་མཛད་པ། །ཐུབ་པའི་
ལུགས་བཟང་སྐྱེ་བ་ཐམས་ཅད་དུ། །ལུས་དང་སྲོག་ཀྱང་བཏང་ནས་འཛིན་པ་ལ། །སྐད་
ཅིག་ཙམ་ཡང་ལྷོད་པར་མ་གྱུར་ཅིག །འདྲེན་པ་མཆོག་དེས་དཀའ་དཔག་མེད་ཀྱིས། །ནན་
ཏན་སྙིང་པོར་མཛད་ནས་བསྒྲུབས་པ་འདི། །ཐབས་གང་ཞིག་གིས་འཕེལ་བར་འགྱུར་སྙམ་
པའི། །རྣམ་པར་དཔྱོད་པས་ཉིན་མཚན་འདའ་བར་ཤོག །ལྷག་བསམ་དག་པས་ཚུལ་
དེར་བརྩོན་པ་ན། །ཚངས་དང་དབང་པོ་འཇིག་རྟེན་སྐྱོང་བ་དང་། །ལེགས་ལྡན་ནག་པོ་
ལ་སོགས་སྲུང་མས་ཀྱང་། །གཡེལ་བ་མེད་པར་རྟག་ཏུ་གྲོགས་བྱེད་ཤོག །ཅེས་སོ། །གསུམ་



142
བསྟོད་འགྲེལ་དཀའ་གནས།
པ་མཇུག་གི་དོན་ནི་མཛད་བྱང་ངོ༌། །བསྟན་བཅོས་འདི་ཡི་ཚིག་ཙམ་ནི་གོ་དཀའ་བ་མ་
ཡིན་པས་ཚིག་ལ་འབྲུ་ནོན་པའི་ངལ་བ་མ་བྱས་ཀྱང་ཤེས་པར་འདོད་ན། དེང་སང་མཁས་
པ་རེས་འགྲེལ་བ་རེ་བརྩམས་འདུག་པས་དེ་དག་ལས་ཤེས་པར་བྱའོ། །དེ་ལྟར་འགྲེལ་པ་
མང་པོ་ཡོད་ནའང་ཆེས་མཆོག་ཏུ་གྱུར་པ་ནི། ལྕང་སྐྱ་རིན་པོ་ཆེ་དང་སློབ་དཔོན་དམ་ཆོས་
རིན་པོ་ཆེའི་འགྲེལ་པ་གཉིས་ཡིན་ཞིང་། འགྲེལ་པ་དེ་གཉིས་ཡོད་བཞིན་དུ་བདག་འདྲའི་
གྱིས་པ་འདི་ནི། ཇི་སྐད་དུ་ས་པཎ་གྱིས། །འགྲོ་མགོན་སངས་རྒྱས་བཞུགས་བཞིན་ཏུ། །
སྟོན་པ་གཞན་ལ་གུས་བྱེད་པ། །ཡན་ལག་བརྒྱད་ལྡན་ཆུ་འགྲམ་དུ། །བ་ཚཱའི་ཁྲོན་པ་བརྐོ་
བ་བཞིན། །ཞེས་པ་ལྟར་གྱུར་ཀྱང་། ཡང་དེ་ཉིད་ལས། སྐྱེ་བ་སྔ་མར་མ་བསླབས་པས།
ཚེ་འདིར་བླུན་པོར་གྱུར་མཐོང་ནས། །ཕྱི་མར་བླུན་པོར་སྐྱེ་དོགས་པས། །ཚེ་འདིར་དཀའ་
ཡང་འབད་ད་མཉན། །ཞེས་བ་སུངས་པ་ལྟར། ཚེ་ཕྱི་མར་རྟེན་འབྱུང་ཟབ་མོ་རྟོགས་པའི་
ཆེ་དུ་བགྱིས་ཤིག །ཟབ་མོ་རྟེན་འབྱུང་དེ་ཡི་ཕན་ཡོན་ནམ་ཆེ་བ་ནི། བཤེས་སྤྲིངས་ལས།
རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ།
གང་གིས་འདི་ནི་ཡང་དག་མཐོང་བ་དེས། སངས་རྒྱས་དེ་ཉིད་རིག་པ་རྣམ་མཆོག་མཐོང་།
''ཞེས་དང་། མདོ་ལས་ཀྱང་། གང་གིས་རྟེན་ཅིང་འབྲེལ་བར་འབྱུང་བ་ཤེས་པ་དེས་ཆོས་
ཤེས་སོ། །གང་གིས་ཆོས་ཤེས་པ་དེས་དེ་བཞིན་གཤེགས་པ་ཤེས་སོ། །ཞེས་གསུངས་པ་
ཡིན་ནོ། འདིར་སྨྲས་པ། །གངས་ཅན་མཁས་མང་རྒྱུ་སྐར་བརྒྱ་ཕྲེང་དབུས། །འཇམ་
མགོན་བླ་མ་སྨྲ་བའི་ཟླ་བ་སྟེ། །རྟེན་འབྱུང་བདུད་རྩིའི་འོད་དཀར་སྤྲོ་བ་འདིས། །ཧོར་
བོད་དྲན་དབང་དུ་མའི་བློ་མཚོ་འཕེལ། །ཤིན་ཏུ་མགུ་དཀའ་ཤེར་ཕྱིན་ཟུར་མིག་མ། །བློ་



143
བསྟོད་འགྲེལ་དཀའ་གནས།
བཟང་གྲགས་པའི་རྣམ་དཔྱོད་ལྟ་སྟངས་ལ། །རངས་པར་གྱུར་ནས་སྟོང་པ་རྟེན་འབྱུང་
གི །བཀྲ་བའི་མཁུར་ཚོས་བསྟན་ནས་ཡིད་གཅུགས་འཛིན། །ཆོས་རྣམས་རང་གི་གནས་
ལུགས་སྦེད་པའི་ཆེད། །རྟེན་འབྱུང་གྲིབ་མའི་ཕག་ཏུ་ཡིབ་གྱུར་ཀྱང༌། །འཇམ་མགོན་
བླ་མས་གཅེར་བུར་མཐོང་བའི་ཚེ། །སྐྱངས་ཏེ་ཀུན་གསལ་དབྱིངས་སུ་བྲོས་ཀྱི་དོགས།
གསུང་ལ་བསྟོད་པའི་ཕུལ་བྱུང་ལེགས་བཤད་འདིར། །སྐར་མའི་ཚོགས་ཀྱང་རང་གནས་
ཡོངས་བཏང་ནས། །ས་ལ་རྒྱུ་བའི་ཟོལ་གྱིས་ཉི་ཟླ་ཡང་། །ལྟད་མོའི་གྲོགས་སུ་འབོང་
ལ་བྲེལ་ལམ་སྙམ། །དེ་ལྟར་བསྟོད་པའི་བསོད་ནམས་ཕུང་པོའི་ལྗིད། །ནོར་འཛིན་དུ་
མོའི་ཁུར་དུ་རབ་ལྕི་སྟེ། །རྡུལ་ནག་འཛག་པ་མཐོང་ཚེ་འཇིག་རྟེན་ན། །གངྒཱ་འབོ་བའི་
གཉམ་རྒྱུད་བྱུང་བར་སེམས། །ཚུལ་འདིར་མཁས་པ་སྔ་མའི་གསུངས་གྲོས་དག །སླར་
ཡང་ལྡབ་སྐྱོར་ཙམ་གྱི་འགྲེལ་པ་མང་། །འགའ་ཞིག་གྱ་ཚོམ་འོལ་ཚོད་མུན་མདའ་འཕེན།
མང་དག་སོམ་ཉི་རྒྱ་ཡིས་འཐུམ་པར་འགྱུར། །བདག་འདྲས་བྱས་ཕྱིར་ཀུན་ལ་མི་མཁོ་
མོད། །འོན་ཏེ་ཆོས་ཀྱི་བག་ཆགས་རྒྱུད་སྟེང་དུ། །རིང་ནས་འགོས་པར་གྱུར་པ་འགའ་
མཆིས་ན། །དེ་ཡིས་བདག་གིར་བྱེད་དོ་སྙམ་ནས་བཀོད། །བསམ་པ་མི་དམན་ལྷ་ལམ་
མཐོན་པོ་རུ། །རྟེན་འབྱུང་ཟབ་མོའི་སྤྲིན་སྒྲ་འདི་བསྒྲགས་པས། །མོས་གུས་ནགས་གནས་
སྐལ་བཟང་གཙུག་ཕུད་ཚོགས། །ཕན་འདིའི་མངལ་གྱི་དོག་པ་འཛིན་གྱུར་ཅིག །ཇི་བཞིན་
གཟིགས་པ་དེ་བཞིན་ལེགས་གསུངས་པའི། །སྟོན་པ་མཆོག་གི་བསྟན་པའི་འཇུག་སྒོ་དེར།
ཞུགས་པའི་གོམ་སྟབས་ཕྱིར་སྒྱུར་མི་བྱ་བར། །རྟག་དང་གུས་སྦྱོར་བརྩོན་པས་འཇུག་པར་
ཤོག །ཅེས་བསྟོད་པ་ལེགས་བཤད་སྙིང་པོ་དཀའ་གནས་ལས་བརྩམས་པའི་དོན་འགྲེལ་



144
བསྟོད་འགྲེལ་དཀའ་གནས།
རིན་ཆེན་ཕྲེང་བ་ཞེས་བྱ་བ་འདི་ནི་ཨ་ལག་ཤ་སྨོན་ལམ་རབ་འབྱམས་པ་ངག་དབང་བསྟན་
དར་ཞེས་པས་རང་ལོ་དོན་གསུམ་པ་རབ་བྱུང་བཅུ་བཞི་པའི་ལྕགས་མོ་ཡོས། ལོའི་ཧོར་
ཟླ་གཉིས་པའི་ཡར་ངོའི་ཚེས་གསུམ་ལ་སྦྱར་བའི་ཡི་གེ་པ་ནི་དགེ་སློང་ཚུལ་ཁྲིམས་རབ་ཡངས་
སོ། །འདིས་ཀྱང་བསྟན་པ་རིན་པོ་ཆེ་ཡུན་རིང་དུ་གནས་པའི་རྒྱུར་གྱུར་ཅིག །ཞེས་པ་
འདི་ནི་སྐུ་འབུམ་བྱམས་པ་གླིང་དུ་པར་དུ་བསྒྲུབས་པའོ།
དུ
ཤར་རྒྱལ་བ་ཙོང་ཁ་པའི་ཞལ་ནས།
།མང་དུ་ཐོས་པ་སྒྲུབ་པ་ཧུར་ལེན་ཉུང་།
།སྒྲུབ་ལ་བརྩོན་པ་ཐོས་དང་ལྡན་པ་ཉུང་།
།ཐོས་ལྡན་ཉམས་ལེན་གནད་ལ་མཁས་པ་ཉུང་།
།དེ་ཕྱིར་སྲིད་པའི་ཕ་རོལ་འགྲོ་བ་ཉུང་། །ཞེས་སོ།
གུང་ཐང་བསྟན་པའི་སྒྲོན་མེས།
།ཉམས་ལེན་བྱེད་རྒྱུ་མ་དྲན་ཉི་ཤུ་ཐལ།
།བྱེད་དུ་བྱེད་དུའི་ངང་ལ་ཉི་ཤུ་ཐལ། །
།མ་བྱུང་མ་བྱུང་ཟེར་ཞེས་བཅུ་ལྷག་ཐལ།
།མི་ཚེ་སྟོངས་པར་ཟད་པའི་རྣམ་ཐར་ཡིན།
།ཞེས་སོ།



145
༄༅། །རྟེན་འབྲེལ་གྱི་རྣམ་བཞག་ལུང་རིགས་བང་མཛོད་ཀྱི་མཛད་པ་པོ་གུང་ཐང་
འཇམ་དཔལ་དབྱངས་དཀོན་མཆོག་བསྟན་པའི་སྒྲོན་མེའི་རྣམ་ཐར་
མདོར་བསྡུས་བཞུགས་སོ།
༄༅། །གུང་ཐང་དཀོན་མཆོག་བསྟན་པའི་སྒྲོན་མེ་ནི་མདོ་སྨད་ཤར་ལྷོའི་ཕྱོགས་ཀྱི་མཛོད་དགེའི་
སྨད་དུ་ཡབ་ལྕགས་ཕོ་བྱམས་དང་། ཡུམ་བོ་ཅོག་གཉིས་ཀྱི་སྲས་སུ་རབ་བྱུང་བཅུ་གསུམ་པའི་ཆུ་
རྟ་སྤྱི་ལོ་ (༡༧༦༢）ལོ་ལ་འཁྲུངས། དགུང་ལོ་བདུན་ལ་ཁྲི་ཆེན་དགེ་འདུན་ཕུན་ཚོགས་ཀྱི་སྐྱེ་
ཕྲེང་དུ་ངོས་འཛིན་ནས་བླ་བྲང་བཀྲ་ཤིས་འཁྱིལ་དུ་གདན་དྲངས། འཇམ་དབྱངས་བཞད་པའི་དྲུང་
དུ་དགེ་ཚུལ་གྱི་སྡོམ་པ་བཞེས། མཚན་དཀོན་མཆོག་བསྟན་པའི་སྒྲོན་མེ་བསྩལ། རྡོ་རམས་པ་
བློ་བཟང་རིན་ཆེན་ཀློག་གི་སློབ་དཔོན་དུ་བསྟེན། འབྲི་ཀློག་སྦྱོར་སྡེབ་མྱུར་དུ་མཐར་ཕྱིན། དེ་
ནས་ལོ་བཅུའི་རིང་བླ་བྲང་དུ་རིག་གནས་སྤྱི་ལ་གསན་སྦྱོང་མཛད་དེ་ཡོན་ཏན་གྱི་གཞི་ལེགས་པར་
བཏིངས། དགུང་ལོ་བཅུ་བདུན་པར་དབུས་སུ་ཕེབས། འབྲས་སྤུངས་སྒོ་མང་གྲྭ་ཚང་དུ་ཞུགས།
དགུང་ལོ་ཉེར་གཅིག་པར་རྒྱལ་བ་བློ་བཟང་འཇམ་དཔལ་རྒྱ་མཚོའི་མདུན་ནས་བསྙེན་རྫོགས་ཀྱི་
སྡོམས་པ་མནོས། དགུང་ལོ་ཉེར་གཉིས་པར་ལྷ་རམས་པའི་མཚན་བཏགས་བཞེས། དགུང་ལོ་
ཉེར་ལྔར་གསན་སྦྱོང་མཐར་སོན་ཅིང་། དབུས་གཙང་ཡོངས་སུ་མཁས་པའི་གྲགས་པས་ཁྱབ། འཇམ་
དབྱངས་བཞད་པའི་ཞལ་བཀོད་ལྟར་བླ་བྲང་དུ་ཕྱིར་ཕེབས། དགུང་ལོ་སོ་གཅིག་པར་བླ་བྲང་བཀྲ་
ཤིས་འཁྱིལ་གྱི་གདན་རབས་ཉེར་གཅིག་པའི་ཁྲིར་ཕེབས། མདོ་སྨད་ཀྱི་དགེ་ལྡན་ཆོས་གྲྭ་ཆེན་པོ་
ཡོངས་ལ་མཁས་བཙུན་བཟང་གསུམ་གྱི་བྱ་བས་དུས་འདའ་བར་མཛད། དགུང་ལོ་རེ་གཉིས་ཏེ་
ཆུ་ལུག་སྤྱི་ལོ་（༡༨༢༣）ལོ་ལ་སྐུ་གཤེགས་སོ། །། །



146
རྟེན་འབྲེལ་རྣམ་བཞག
༄༅། །རྟེན་འབྲེལ་གྱི་རྣམ་བཞག་ལུང་རིགས་བང་མཛོད་ཅེས་བྱ་བ་
བཞུགས་སོ། །
༄༅། །ན་མོ་མཉྫ་གྷོ་ཥ་ཡ། སྲིད་གསུམ་འཛིན་མའི་ཁྱོན་ལས་རབ་འཕགས་ཀྱང༌། །ཞི་
བའི་མཁའ་ལ་ཞེན་པའི་གནས་མེད་པ། །སྐྱེ་དགུའི་མགོན་དུ་བརྩེ་བའི་ལྡིང་འཁོར་མཁན།
མི་བསྐྱོད་དགྱེས་བཞད་རྡོ་རྗེ་གཙུག་གིས་མཆོད། །གཏི་མུན་མུན་སེལ་གློག་འཕྲེང་དྲ་བ་
ཅན། །མཐའ་འཛིན་འཆིང་བརྒྱ་གཅོད་པའི་རལ་གྲི་ཆེ། །རྟེན་འབྱུང་སྟོང་པར་གཟིགས་
པའི་མཉམ་ཉིད་བློ། །དམར་སེར་འོད་དུ་འབར་བ་དེ་ལ་འདུད། འཇམ་དབྱངས་མཁྱེན་
པ་ཟླ་ཤེལ་བདུད་རྩིའི་གཉེན། །གཞུང་ལུགས་གདེངས་ཅན་བྱེ་བ་རོལ་པའི་གནས། །རིགས་
ལམ་ཆུ་བོའི་འཁྲི་ཤིང་རོལ་གར་ཅན། །ལེགས་བཤད་རྒྱ་མཚོའི་དགའ་སྟོན་དེང་འདིར་
སྤེལ། །སྨག་རུམ་གློག་ལྟར་གཡོ་བའི་ཚེ་འདི་སླ། །འབྱོར་ཡང་མི་རིང་དྲན་པའི་ཡུལ་
དུ་འགྱུར། །བརྣག་དཀའ་ཕྱི་མའི་མཐའ་དེ་རྒྱང་རིང་བས། །རྣམ་གྲོལ་ཕྱིར་ནི་ཐོས་པས་
འདིར་ཞུགས་ཤིག །འདིར་ཞི་བ་མཆོག་གི་སྒོ་གཅིག་པུ་སྟོང་པའི་དེ་ཉིད་མཐའ་བྲལ་རྟེན་
འབྱུང་གི་དཀའ་གནད་བསྡུས་ཏེ་འཆད་པ་ལ། འཕྲོས་སྦྱོར་མཐའ་དཔྱད་པ་གསུམ། །དང་
པོ་ནི། དེ་ནས་སེང་གེ་རྣམ་བསྒྱིངས་ཞེས་སོགས་རྐང་པ་གཉིས་ལས་འཕྲོས། འཕྲོས་ཚུལ་
ནི་སྤྱིར་སེང་གེ་རྣམ་བསྒྱིངས་ལ་མཐོང་རྩེ་ལ་དབང་བའི་ཕྱིར་བསྒོམ་པ་དང་། ཐོད་རྒལ་
སྦྱོར་བའི་དེ་གཉིས་ཡོད་ཅིང་། དེའི་ཐོད་རྒལ་ལ་ས་གཉིས་པ་ནས་འཇུག་པར་གསེར་འཕྲེང་
དང༌། དྲུག་པ་ནས་འཇུག་པར་རྣམ་བཤད་གསུངས་སོ། །དྲུག་ཚན་དྲུག་གི་མཐོང་རྩེ་ཡང་
དང་པོའི་སེང་གེ་རྣམ་བསྒྱིངས་ཡིན་མོད་ཀྱི། འདིར་མཐོང་སྤང་གི་འཇིགས་པ་ཟད་པར་



147
རྟེན་འབྲེལ་རྣམ་བཞག
སྤང་པའི་དབང་དུ་བྱས་ཏེ་བར་ཆད་མེད་ལམ་རྫོགས་ནས། སེང་གེ་རྣམ་བསྒྱིངས་ཞེས་
བྱ་བ་མཐོང་ལམ་རྣམ་གྲོལ་ལམ་ལ་འཇུག་ཅིང་། དེའི་རྗེས་ཐོབ་ཏུ་ཀུན་བྱང་གི་རྟེན་འབྲེལ་
ཕྲུགས་བཞིར་བསྒོམ་ཚུལ་འཆད་པར། །རྟེན་ཅིང་འབྲེལ་འབྱུང་ཞེས་སོགས་ཀྱི་གཞུང་
འདི་བྱུང་བའི་ཕྱིར། འདི་ལ་གསེར་འཕྲེང་ལས། འདིའི་རྗེས་ཐོབ་སྒོམ་ལམ་དུ་ཤེར་སྒྲོན་
ལས་བཤད་པ་གཞུང་གཞན་དང་མཐུན་ནོ། །ཞེས་གསུངས་པ་ཡང་གཞན་དང་མཐུན་པར་
བཤད་ཙམ་ཡིན་གྱི་རང་ལུགས་མཛད་པ་མིན་ཏེ། རྣམ་བཤད་ལས། འདིར་བཤད་པ་
ནི་བྱང་ཆུབ་སེམས་དཔའི་རྒྱུད་ལ་བསྐྱེད་པར་བྱ་བ་ཤེས་མཐོང་གིས་བལྟས་ནས་འདའ་བར་
བྱ་བའི་མཐོང་ལམ་དེ་ཉིད་བཤད་པ་ཡིན་ནོ། །ཞེས་གསུངས་པའི་ཕྱིར། འགྲེལ་པར། །དེ་
ཉིད་ཡང་དང་ཡང་དུ་སྒོམ་པར་བྱེད་དོ་ཞེས་པའི་དོན་ཡང་རྟེན་འབྲེལ་མཉམ་རྗེས་གཉིས་
ཀར་བསྒོམ་པའི་དོན་མིན་གྱི། མཐོང་རྩེ་དེ་ཉིད་མཉམ་བཞག་ཏུ་དོན་དམ་ལ་རྟོག་པའི་སྒོ་
ནས་བསྒོམ་པར་མ་ཟད། རྗེས་ཐོབ་ཏུ་རྟེན་འབྲེལ་ལ་རྟོག་པའི་སྒོ་ནས་བསྒོམ་པར་གསུངས་
པ་ཡིན་པའི་ཕྱིར། གཉིས་པ་སྦྱོར་བ་ནི། བྱང་སེམས་མཐོང་ལམ་པ་ཆོས་ཅན། ཁྱོད་
ཀྱིས་རྟེན་འབྲེལ་སྒོམ་ཚུལ་ཡོད་དེ། །མ་རིག་པའི་རྐྱེན་གྱིས་འདུ་བྱེད་འབྱུང་བ་སོགས་ལུགས་
འབྱུང་དང་། རྒ་ཤི་སྐྱེ་བ་ལས་བྱུང་བ་སོགས་ལུགས་ལྡོག་སྟེ་ཀུན་ཉོན་གྱི་གཉིས་དང་། གཉེན་
པོ་འཕགས་ལམ་སྐྱེས་པ་ན་ཐོག་མའི་མ་རིག་པ་མི་འབྱུང་བས། དེས་བསྐྱེད་པའི་ལས་གསར་
བསགས་མི་འབྱུང་ཞིང་། དེ་ལ་བརྟེན་པའི་ཡན་ལག་ལྷག་མ་རྣམས་མི་འགྲུབ་པ་ལུགས་
འབྱུང་དང་། དེ་དག་གི་ཕྱི་མ་ཕྱི་མ་སྔ་མ་ལ་རག་ལས་པ་རྣམ་བྱང་གི་ལུགས་ལྡོག་སྟེ་བཞིར་
བསྒོམ་པའི་ཕྱིར། བསྒོམ་ཚུལ་དེར་མ་ངེས་ཏེ། དྲི་བ་ལྷག་བསམ་རབ་དཀར་དང་། ལམ་



148
རྟེན་འབྲེལ་རྣམ་བཞག
རིམ་ལྟར་ཆུང་དུ་དངོས་སམ་ཐུན་མོང་བ་ལ་བློ་སྦྱོང་སྐབས་ངན་འགྲོའི་སྡུག་བསྔལ་སྤོང་
བའི་ཕྱིར་དུ། །ཡན་ལག་དང་པོ་ལས་འབྲས་ལ་རྨོངས་བའི་མ་རིག་པའི་དབང་གིས་བསོད་
ནམ་མ་ཡིན་པ་གསོག་ཚུལ་སོགས་དེའི་ཡན་ལག་བཅུ་གཉིས། འབྲིང་གིས་བདག་ཏུ་ཞེན་
པའི་མ་རིག་པའི་དབང་གིས་རང་འཁོར་བར་འཁོར་ཚུལ་དང་། ཆེན་པོས་སེམས་ཅན་
ཐམས་ཅད་ཡན་ལག་བཅུ་གཉིས་ཀྱི་སྒོ་ནས་འཁོར་ཚུལ་བསམ་སྟེ་སྙིང་རྗེ་བསྐྱེད་པ་འཇུག་
པ་ལྟར་ཡིན་པའི་ཕྱིར། །འདིས་ཐེག་པ་གསུམ་དང་འབྲེལ་བའི་སྒོམ་ཚུལ་ཡང་ཤེས་སླ།
དོན་དམ་དང་ཀུན་རྫོབ་པའི་དབང་དུ་བྱས་པའི་སྒོམ་ཚུལ་ཡང་ས་ལུ་ལྗང་པའི་མདོ་ལས། སུས་
རྟེན་ཅིང་འབྲེལ་བར་འབྱུང་བ་རྟག་པ་དང་། སྲོག་མེད་པ་ཞེས་སོགས་ཀྱིས་གསུངས་ཤིང་།
ཁ་ཅིག་སྔ་མ་ཐ་སྙད་ཕྲ་མོ་ལ་སྦྱོར་བ་མི་རིགས་ཏེ། དེ་རྒྱས་པར་བསྒོམ་ན་ཆད་མཐར་
འགྲོ་བས་མཐའ་གཉིས་སེལ་བ་ལ་གཉིས་ཀ་དགོས་པར་ཀ་ཤིས་བཤད་པས་སོ། །ཨ་བྷ
མ་རིག་པ་འགག་པས་འདུ་བྱེད་འགག་པ་སོགས་ཀུན་ཉོན་ལུགས་ལྡོག་ཏུ་བཤད་པ་ལ་དགོངས་
ཚོད་རྣམ་བྱང་ལུགས་མཐུན་དུ་འགྲོ་བས་གསེར་འཕྲེང་ལས་བཀག་ཅིང་། སྒྲས་ཟིན་ཡང་
མི་རུང་སྟེ། རང་རྒྱུ་རང་འབྲས་ཀྱི་དབང་དུ་བྱས་ན་རྒྱུ་འགག་མ་ཐག་འབྲས་བུ་སྐྱེ་བར་
བཤད་པ་དང་འགལ་ལ། འགག་པའི་དོན་སྤངས་པ་ལ་བྱེད་ན་མི་རིགས་ཏེ། འཕང་འབྲས་
་ རྣམས་སྲིད་སོགས་ཀྱི་རྗེས་སུ་སྤངས་དགོས་པའི་ཕྱིར། དེ་ལ་རྣམ་བྱང་གི་ཡན་ལག་བཅུ་
གཉིས་མི་འགལ་ཏེ། འདི་སྔར་ཡོད་འགག་པ་ལ་མི་བྱེད་པའི་ཕྱིར། འཕགས་པ་ཐམས་
ཅད་དེ་ཡིན་ནོ། །འོན་ཀྱང་རྣམ་བྱང་གི་རྟེན་འབྲེལ་དེའི་ཡན་ལག་བཅུ་གཉིས་གང་རུང་
མི་དགོས་ཏེ། ཉན་ཐོས་ཚོགས་ལམ་དེ་ཡིན་པའི་ཕྱིར། ཀུན་ཉོན་ལ་ཡང་རིགས་འདྲ། དེ་



149
རྟེན་འབྲེལ་རྣམ་བཞག
ལྟར་སྒོམ་ཚུལ་བཞིར་ཕྱེ་བ་ཡང་། སྐྱེ་རྒ་གཉིས་སྡུག་བདེན་གྱི་གཙོ་བོ་ཡིན་པས་འབྲས་
བུའི་ཆ་ནས་ལུགས་ལྡོག་གཉིས་ཀྱི་སྡུག་བདེན་དང་འགོག་བདེན། གཞན་གཉིས་ཀྱི་རྒྱུའི་
ཆ་ནས་སེམས་པ་ཀུན་འབྱུང་དང་ལམ་ལ་མཁས་ཆེད་ཡིན་པའི་ཕྱིར། སའི་དངོས་གཞི་
ལས། ཅིའི་ཕྱིར་རྟེན་ཅིང་འབྲེལ་པར་འབྱུང་བ་རྒ་ཤི་ནས་བཟུང་སྟེ་ལུགས་ལས་བཟློག་
པའི་གོ་རིམ་དུ་བསྟན་ཅེ་ན། བདེན་པའི་ཚུལ་བསྟན་པའི་དབང་དུ་བྱས་ཏེ། འདི་ལྟར་
སྐྱེ་བ་དང་རྒ་ཤི་ནི་སྡུག་བསྔལ་གྱི་བདེན་པས་རབ་ཏུ་ཕྱེ་བ་ཡིན་ནོ། །ཞེས་གསུས་པའི་ཕྱིར།
ལུང་འདིའི་དོན་དུ་བསམས་ཏེ། ཀུན་བཏུས་འགྲེལ་པར། རྒ་ཤི། རྒ་ཤི་ཀུན་འབྱུང་། རྒྱ་
ཤི་འགོག་པ། རྒ་ཤི་འགོག་པ་དེར་འགྲོ་བའི་ལམ། ཞེས་རྒ་ཤི་གཅིག་པུ་ཡང་བདེན་བཞིར་
སྦྱར་བ་གཞུང་གི་དགོངས་པ་མིན་ནོ། །གསུམ་པ་མཐའ་དཔྱད་པ་ལ། རྟེན་འབྲེལ་གྱི་རྣམ་
བཞག་སྤྱིར་བསྟན་པ་དང་། ཀུན་ཉོན་ཕྱོགས་ཀྱི་རྟེན་འབྲེལ་བྱེ་ཕྲག་ཏུ་བཤད་པ་གཉིས།
དང་པོ་ལ་མཚན་ཉིད། དབྱེ་བ། འདོད་ཚུལ་གསུམ། །དང་པོ་ནི། རང་གི་འདོགས་
བྱེད་ལ་ལྟོས་ནས་གྲུབ་པ་རྟེན་འབྱུང་གི་མཚན་ཉིད་ཡིན་ཏེ། །རྟེན་འབྱུང་གི་སྐད་དོད་པྲ་
ཏཱི་ཏྱ་ས་མུ་དྡཱ་ད་ཞེས་འབྱུང་བས་པྲ་ཏི་ཞེས་པ་ཉེར་བསྒྱུར་གྱི་དབང་གིས་དུ་མར་འཇུག་
སྟེ། པྲ་ཏི་མོཀྵ་ཞེས་པའི་སྐབས་སུ་ཟློས་པའམ་སོ་སོ་ལ་འཇུག་པར་སོ་སོ་ཐར་པར་བསྒྱུར་
བ་དང་། དེ་བཞིན་དུ་ཧ་ར་དང་ཕྲད་ན་མཆོད་པ། བནྡྷ་དང་ཕྲད་ན་འབྲེལ་པ་ལ་འཇུག་
ཅིང་། འདིར་ཨི་ཏི་དང་ཕྲད་པས་ཕྲད་ལྟོས་རྟེན་འབྲེལ་གསུམ་ལ་འཇུག་པའི་ཕྱིར། སམུདྨ་
ད༔འབྱུང་བ་སྟེ་གྲུབ་པ་དང་འདུས་བྱས་ལ་སྦྱར་ན་སྐྱེ་བ་ལ་ཡང་འཇུག་ཅིང་། དེ་མ་བསྣན་
ན་རྟེན་འབྱུང་གི་དོན་མི་རྫོགས་པས། ཁ་ཅིག་རང་གི་ཆ་ཤས་ལ་ལྟོས་ནས་གྲུབ་པ་རྟེན་འབྲེལ་



རྟེན་འབྲེལ་རྣམ་བཞག
150
གྱི་མཚན་ཉིད་དུ་འདོད་པ་ནི་འདུས་བྱས་ཀྱི་མཚན་ཉིད་འདུ་བའི་མཚན་ཉིད་དུ་བཞག་པ་
དང་འདྲ་སྟེ། རྟེན་འབྲེལ་ཞེས་པ་རྟེན་འབྱུང་ཞེས་པའི་ཟུར་གཅིག་ཡིན་པའི་ཕྱིར། གལ་
ཏེ་སྤྱིའི་དོན་ཕྱོགས་རེ་ལ་སྦྱར་ཆོག་ན་ཕྲད་ལྟོས་གཉིས་ཀྱང་དེ་དང་འདྲ་བས་དེ་ལྟར་སྦྱོར་
དགོས་ལ། དེ་ནི་སྣང་མུན་དང་ཚེ་སྔ་ཕྱི་དང་ལྷན་ཅིག་གནས་པའི་རྟ་གླང་སོགས་ཀྱིས་མ་
ངེས་པས། རྣམ་གྲངས་ཡིན་ཀྱང་དོན་གཅིག་ཡིན་མི་དགོས་སོ། །སྔོན་གྱི་སློབ་དཔོན་ཁ་
ཅིག་ །པྲ་ཏི་ཟློས་སྒྲར་བྱས་ནས་རྒྱུ་སོ་སོ་ལས་སོ་སོར་འབྱུང་བ་ལ་བཤད་ཀྱང་གཞི་གཅིག་
ལ་སྦྱར་དུ་མེད་པས་རང་ལུགས་ནི་གཟུགས་སོགས་རྒྱུ་ལ་བརྟེན་ཅིང་སྐྱེ་འགག་མཉམ་པའི་
ཚུལ་གྱིས་འབྲེལ་པར་འབྱུང་བ་ལ་གསུངས་ཏེ། ཞིབ་པར་ཀུན་མཁྱེན་བླ་མའི་གསུང་ལ་
བལྟའོ། །གཉིས་པ་དབྱེ་བ་ལ། འདུས་མ་བྱས་དང༌། འདུས་བྱས་རྟེན་འབྱུང་གཉིས་
རང་རྒྱུ་ལ་མ་བརྟེན་ཀྱང་འདོགས་བྱེད་ལ་ལྟོས་ནས་གྲུབ་པ་སྔ་མའི་མཚན་ཉིད། རྐྱེན་གསུམ་
ལ་བརྟེན་ནས་བྱུང་བ་ཕྱི་མའི་མཚན་ཉིད། རྐྱེན་གསུམ་ནི། རྣམ་པར་འབྱེད་པའི་མདོ་
ལས། འདི་ཡོད་པས་འདི་འབྱུང་། འདི་སྐྱེས་པའི་ཕྱིར་འདི་སྐྱེ་སྟེ། འདི་ལྟར་མ་རིག་
པའི་རྐྱེན་གྱིས་འདུ་བྱེད། ཅེས་སོགས་ཀྱིས་གསུངས་པའི་དོན་ཀུན་བཏུས་ལས། མཚན་
ཉིད་ཇི་ལྟ་བུ་ཞེ་ན། གཡོ་བ་མེད་པའི་རྐྱེན་ལས་བྱུང་བ་དང་། མི་རྟག་པའི་རྐྱེན་ལས་བྱུང་
བ་དང་། ནུས་པའི་རྐྱེན་ལས་བྱུང་བའི་ཕྱིར་རོ། །ཞེས་པའི་ཚིག་གསུམ་གྱིས་རིམ་པར་
བཀྲལ་ཏེ། ཚངས་པ་དང་། དབང་ཕྱུག་དང་། ཁྱབ་འཇུག་པ་ལྟར། ལྷ་དེ་དག་གི་བློའི་
གཡོ་བ་ལས་བྱུང་བར་ལྟ་བ་བཟློག་པའི་ཕྱིར་དུ། སྤྱིར་རྒྱུ་རྐྱེན་ཡོད་པ་ཙམ་གྱིས་འབྲས་
བུ་འབྱུང་བ་ཡིན་པས་བློ་སྔོན་དུ་བཏང་ནས་རང་དགར་བྱེད་པ་པོ་གཞན་མེད་ཅེས་གཡོ་བ་



ད51
རྟེན་འབྲེལ་རྣམ་བཞག
བ་མེད་པའི་རྐྱེན་བསྟན། དེ་དག་གིས་ལྷ་རྟོག་པ་དང་གྲངས་ཅན་གྱིས་རྩ་བའི་རང་བཞིན་
ལས་སྐྱེ་འདོད་པ་འགོག་པའི་ཕྱིར་འདི་རྟག་པའི་རྐྱེན་བསྟན་ཏེ། རྐྱེན་ཡིན་ན་རང་ཉིད་ཀྱང་
རྒྱུ་ལས་གློ་བུར་དུ་སྐྱེས་ཤིང་དུས་གཉིས་པར་འགགས་ནས་འབྲས་བུ་འབྱིན་པ་དགོས་ཀྱི།
རྟག་པ་ཡིན་ན་འབྲས་བུ་རྟག་ཏུ་སྐྱེད་པའམ་འབྲས་བུ་ལ་སྐབས་མི་འབྱེད་པའི་ཕྱིར་རོ། རྒྱང་
ཕན་གྱིས་རྒྱུ་མེད་དང་བྲམ་ཟེ་མང་པོས་རྒྱུ་འབྲས་འཆོལ་བར་སྨྲ་བ་དགག་པའི་དོན་དུ་རྒྱུ་
གང་ཡིན་ལས་འབྲས་བུ་ཐམས་ཅད་མི་འགྱུར་སྟེ། འདུ་བྱེད་མ་རིག་པ་ལས་འབྱུང་བ་ལྟ་ ་
བུ་རང་སྐྱེད་པའི་ནུས་པ་དང་ལྡན་པའི་རྗེས་སུ་མཐུན་པའི་རྒྱུ་ཞིག་གིས་སྐྱེད་དགོས་ཞེས་ནུས་
པའི་རྐྱེན་བསྟན་པའི་ཕྱིར། མདོ་འདིའི་དོན་མཛོད་འགྲེལ་ལས། མ་རིག་པ་ཡོད་ན་འདུ་
བྱེད་འབྱུང་དེ་ལས་ལྷག་མ་རྣམས་སྐྱེ་བའི་ཡན་ལག་བརྒྱུད་པ་དང་། སྔོན་མཐའི་གཉིས་
ལས་བར་གྱི་བརྒྱད་འབྱུང་ཞིང་དེ་ལས་ཕྱི་མཐའི་གཉིས་སྐྱེ་བ་ཚེ་བརྒྱུད་པ་དང་། མ་རིག་
པ་ལས་འདུ་བྱེད་དངོས་སུ་འབྱུང་ཞིང་ལྷག་མ་བརྒྱུད་ནས་སྐྱེ་བ་རྐྱེན་བྱེད་ཚུལ་ལ་སྦྱར་བ་
སྟེ་གསུམ་བཤད་ཀྱང་གསུམ་ག་མི་འཐད་དེ། མ་རིག་པའི་རྐྱེན་གྱིས་འདུ་བྱེད་ཅེས་སོགས་
དང་ཟློས་ཤིང་ཕྱིའི་རྟེན་འབྱུང་ལ་སྦྱར་དུ་མེད་པའི་ཕྱིར། སའི་དངོས་གཞིར་མ་རིག་པའི་
ས་བོན་ཡོད་ན་མངོན་གྱུར་ཀྱང་འབྱུང་ལ། དེ་སྐྱེས་ན་ལས་ཀྱང་སྐྱེ་བ་ལ་སྦྱར་རོ། །ས་
ལུ་ལྗང་པའི་མདོར་ཕྱི་ནང་གི་རྟེན་འབྲེལ་རྣམས་མཚན་ཉིད་ལྔ་བཤད་དོ། །རྒྱུ་མེད་པར་
ལྟ་བ་བསལ་བའི་ཕྱིར་རྒྱུ་དང་བཅས་པ་ལས་འབྱུང་བའི་མཚན་ཉིད་དང་། མི་མཐུན་པའི་
རྒྱུ་རྟག་པ་རིལ་པོ་གཅིག་བུ་ལས་སྐྱེ་བ་འགོག་པའི་ཕྱིར་མི་རྟག་པ་དུ་མའི་རྒྱུ་ལས་འབྱུང་བའི་
མཚན་ཉིད་དང་། བདག་ལྟ་འགོག་པའི་ཕྱིར་བདག་མེད་པར་འབྱུང་བའི་མཚན་ཉིད་དང་།



152
རྟེན་འབྲེལ་རྣམ་བཞག
ནུས་མེད་རྟག་པ་ལས་སྐྱེ་བ་འགོག་པའི་ཕྱིར་ནུས་པའི་རྐྱེན་ལས་འབྱུང་བའི་མཚན་ཉིད་དང་།
དབང་ཕྱུག་སོགས་ཀྱི་གཡོ་བ་ལས་བྱུང་བ་འགོག་པའི་ཕྱིར་བྱ་བ་མེད་པའི་རྐྱེན་ལས་འབྱུང་
བའི་མཚན་ཉིད་རྣམས་སུ་ཡོད་པའི་ཕྱིར། འོན་ཀྱང་དབང་ཕྱུག་གི་རྩོལ་བ་ལས་བྱུང་བ་
ཡོད་པའི་ཞིབ་ཆ་དགོས་སོ། །དེ་དག་སྟོན་པར། ས་ལུ་ལྗང་པའི་མདོ་ལས། ཅིའི་ཕྱིར་
རྟེན་ཅིང་འབྲེལ་བར་འབྱུང་བ་ཞེས་བྱ་ཞེ་ན། སྨྲས་པ། རྒྱུ་དང་བཅས་རྐྱེན་དང་བཅས་
པ་ལ་བྱ་ཡི། རྒྱུ་མེད་རྐྱེན་མེད་པ་ལ་ནི་མ་ཡིན་ནོ། །ཞེས་སོགས་གསུངས་པའི་ཕྱིར། འདིར་
ཡང་འདུས་བྱས་རྟེན་འབྱུང་གི་དབང་དུ་བྱས་པ་ཡིན་ཏེ་ལུགས་འདིར་གཞི་གྲུབ་ན་རྟེན་འབྱུང་
ཡིན་པས་ཁྱབ་པའི་ཕྱིར། །རྩ་ཤེས་ལས། །གང་ཕྱིར་རྟེན་འབྱུང་མ་ཡིན་པའི། །ཆོས་
འགའ་ཡོད་པ་མ་ཡིན་ལ། དེའི་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་
ནོ། །ཞེས་གསུངས་པའི་ཕྱིར། གསུམ་པ་འདོད་ཚུལ་ནི། ལེགས་བཤད་སྙིང་པོ་ལས།
ཕྱི་རོལ་པ་རྟེན་འབྲེལ་ཁས་མི་ལེན་པས་ཆོས་བདེན་གྲུབ་ཏུ་འདོད་པ་ཞེས་དང་། རིགས་
པ་དྲུག་ཅུ་པའི་འགྲེལ་པར། མུ་སྟེགས་ཅན་རྟེན་ཅིང་འབྲེལ་པར་འབྱུང་བ་མ་ཡིན་པར་ ་
སྨྲ་བ་ཞེས་སོགས་ལྟར་གཞན་སྡེ་རྣམས་རྟེན་འབྲེལ་གྱི་དོན་མི་འདོད་ལ། །དེར་མ་ཟད་ཐ་
སྙད་ཙམ་ཡང་མི་འདོད་དེ། ཕྱི་རོལ་བརྡ་སྤྲོད་པས་རྩོད་ཚུལ་མཛོད་འགྲེལ་གནས་གསུམ་
པ་ལས། །གལ་ཏེ་འབྱུང་བའི་སྔོན་རོལ་ན། །ཕྲད་ན་མེད་ཕྱིར་རུང་མ་ཡིན། །ཞེས་
མེད་པ་ཕྲད་པར་མི་རུང་ཞིང་། ཡོད་པ་ཕྲད་རྗེས་འབྱུང་བ་མི་དགོས་པར་སྨྲ་བའི་ཕྱིར་རོ།
རང་སྡེ་དངོས་སྨྲ་བ་ནི། མཛོད་འགྲེལ་ལས། སྡེ་པ་གཞན་དག་ན་རེ། དེ་བཞིན་གཤེགས་
པ་རྣམས་བྱུང་ཡང་རུང༌། མ་བྱུང་ཡང་རུང་། །ཆོས་འདི་ནི་གནས་པ་ཁོ་ནའོ། །ཞེས་



རྟེན་འབྲེལ་རྣམ་བཞག་
153
པ་ལྟར་ཡོད་སྨྲ་བདུན་གྱི་ནང་ཚན་ས་སྟོན་སྡེ་པ་རྣམས་རྟེན་འབྲེལ་རྟག་པར་འདོད་ཀྱང་།
གཞན་ཐམས་ཅད་ཀྱིས་འདུས་བྱས་སུ་འདོད་པས་བདེན་མེད་སྒྲུབ་པ་ལ་འགལ་རྟགས་སུ་
སྨྲའོ། །རྣམ་བྱང་ཕྱོགས་ཀྱི་རྟེན་འབྲེལ་ཞེས་པའི་ཐ་སྙད་ཙམ་ཞིག་འདོད་ཀྱང་། རྟེན་འབྲེལ་
གང་ཡིན་འབྲེལ་པ་ཅན་གྱི་རྟེན་འབྲེལ་དུ་འདོད་དེ། རྒྱུ་དང་འབྲས་བུ་འབྲེལ་པར་འབྱུང༌ .
བས་དེ་ལྟར་བརྗོད་པའི་ཕྱིར། །བྱེ་སྨྲས་སྐད་ཅིག་མའི་རྟེན་འབྲེལ། གནསསྐབས་པའི་
རྟེན་འབྲེལ། རྒྱུན་ཆགས་པའི་རྟེན་འབྲེལ་གསུམ་བསྣན་ནས་བཞིར་བཤད་ལ། ཆོས་མངོན་
པ་ལས་དེའི་སྟེང་དུ་སེམས་ཅན་ལ་སྟོན་མི་སྟོན་གཉིས་ཏེ་དྲུག་བཤད་དོ། །དང་པོ་ནི། །ཤེས་
པ་སྐད་ཅིག་མ་གཅིག་གི་སྐྱེ་འགག་གནས་གསུམ་གྱི་ཆ་ལ་རྫོགས་པར་འདོད་དེ། །དཔེར་
ན། ཆགས་པའི་དབང་གིས་སྲོག་གཅོད་པའི་དུས་ཀྱི་རྨོངས་པ་ནི་མ་རིག་པ། ལས་དེ་དང་
མཉམ་དུ་འཇུག་པའི་སེམས་པ་དེ་འདུ་བྱེད། དེ་འཁོར་དུ་ལྡན་པའི་སེམས་དེ་རྣམ་ཤེས།
ཕུང་པོ་གཞན་བཞི་ནི་མིང་གཟུགས། དབང་པོ་དྲུག་ནི་སྐྱེ་མཆེད། དེ་ཡུལ་དང་ཕྲད་པ་
རེག་པ། དེ་ཉམས་སུ་མྱོང་བ་ཚོར་བ། དེའི་སྐབས་ཀྱི་ཆགས་པ་ནི་སྲེད་པ། དེ་དང་མཚུངས་
ལྡན་གྱི་ངོ་ཚ་མེད་པ་སོགས་ལེན་པ། ལུས་ལས་དངོས་གཞི་ནི་སྲིད་པ། །དེ་སྐྱེས་པ་སྐྱེ་
བ། སྨིན་པ་དང་ཞིག་པ་རྒ་ཤིར་འདོད་པ་མཛོད་འགྲེལ་སོགས་དུ་མར་གསུངས་པས། །སྐྱེ་
རྒ་མ་གཏོགས་དུས་མཉམ་མོ། །ཁ་ཅིག་སྲོག་གཅོད་པ་ནི་འདུ་བྱེད་ཅེས་དང་། དེས་ཀུན་
ནས་བསླངས་པའི་ཆགས་པ་ནི་ལེན་པ། ལས་དེ་ནུས་པ་མཐུ་ཅན་དུ་གྱུར་པ་སྲིད་པ་ཞེས་
བཤད་པ་ནི་གོང་མའི་ཤན་ཞུགས་པའི་གཏམ་མོ། །གནས་སྐབས་པ་ནི། ཡན་ལག་དེ་དང་
དེའི་སྐབས་ཀྱི་ཟག་བཅས་ཉེར་ལེན་གྱི་ཕུང་པོས་བསྡུས་པའི་གཟུགས་སོགས་ཕུང་པོ་ལྔ་ལ་



154
རྟེན་འབྲེལ་རྣམ་བཞག
འཇོག་སྟེ། འཁོར་ཡོད་ཀྱང་རྒྱལ་པོ་འབྱོན་ཞེས་གྲགས་པ་ལྟར་ཐོག་མའི་མ་རིག་པ་མངོན་
དུ་གྱུར་དུས་ཀྱི་འཁོར་བས་བསྡུས་པའི་གཟུགས་སོགས་མ་རིག་པའི་རྟེན་འབྲེལ་དང་། གནས་
སྐབས་ཀྱི་མ་རིག་པ་ལ་འཇོག་པའི་ཕྱིར། དེ་ཡང་དུས་གསུམ་ལ་རྨོངས་པ་བཟློག་པའི་ཕྱིར་
དུ་ཚེ་གསུམ་ལ་སྦྱར་ཏེ། སྐྱེས་ནས་མྱོང་འགྱུར་གྱི་ལས་དབང་གི་བླངས་པའི་མངལ་སྐྱེས་
ཀྱི་ཚེ་ཡོངས་རྫོགས་གསུམ་ལ་འབྲས་བུ་གསུམ་རིམ་གྱིས་འཐོབ་པ་ལྟ་བུ་མཚོན་ན། རྒྱུན་
ཞུགས་ཐོབ་པའི་རྟེན་ལ་རྒྱུན་ཞུགས་རང་ཉིད་སྐྱེ་བ་འཕེན་བྱེད་དང་ཚར་གཅིག་པའི་སྲེད་
ལེན་སྲིད་པའི་རྟེན་འབྲེལ་གསུམ་འགྲུབ་དགོས་ཤིང་། དེའི་དང་པོ་གཉིས་ཕྱིར་འོང་སྐྱེ་བ་
འཕེན་བྱེད་དང་ཚར་གཅིག་པའི་མ་རིག་པའི་རྟེན་འབྲེལ་ཡིན་པས་ལུགས་འདིར་དེ་ལ་འཛིན་
ཚུལ་ཡོད་མི་དགོས་ཏེ། ས་དེའི་མ་རིག་པ་སྲེད་པ་དང་མཚུངས་ལྡན་ལྟ་བུས་ཀྱང་ཐོག་མའི་
མ་རིག་པ་བྱེད་པའི་ཕྱིར་དང་། འཛིན་ཚུལ་ཅན་གྱི་ཉོན་མོངས་ནི་མཐོང་སྤངས་ཡིན་ཞིང་།
འཕགས་པ་ལ་ཡང་འཕེན་བྱེད་ལས་གསར་བསགས་ཡོད་པའི་ཕྱིར། གསེར་ཕྲེང་ལས།
འདི་ལ་མཛོད་པ་རྣམས་དེའི་རྒྱུད་ལ་གོང་མའི་ཉོན་མོངས་ཡོད་པས། ས་གོང་མའི་ཉོན་
མོངས་གང་ཡོད་དེས་ཀུན་ནས་བསླངས་པའི་ལས་གསོག་པར་འདོད་ཀྱང་ཞེས་དང་། མཛོད་
པ་ལྟར་ན། ས་དེ་དང་དེར་སྐྱེ་བའི་ཉོན་མོངས་མ་སྤང་ན་འཕགས་པས་ཀྱང་དེས་ཀུན་ནས་
བསླངས་པའི་ལས་འཕེན་པར་འདོད་པ་འདྲའོ། །ཞེས་གསུངས་པའི་ཕྱིར། སྲོད་ལེན་འདི་
གཉིས་ལས་གསར་གསོགས་ཀྱི་ཀུན་སློང་ཡིན་པས། གྲུབ་མཐའ་གོང་མ་ལྟར་སྔར་བསགས་
ལ་གསོས་འདབས་བྱེད་མིན་ཏེ། རྒྱུན་ཞུགས་ཀྱི་སྐྱེ་བ་བྱུང་ཟིན་ཅིང་། ཕྱི་མ་འཕེན་བྱེད་
ཀྱི་ལས་དེ་དུས་མ་གྲུབ་པའི་ཕྱིར་ཏེ། ཕྱི་མའི་འདུ་བྱེད་སྔ་མའི་སྲིད་པ་ཡིན་པའི་ཕྱིར། མཛོད་



155
རྟེན་འབྲེལ་རྣམ་བཞག
ལས། །མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། །ཞེས་
གསུངས་པའི་ཕྱིར། དེ་ལྟར་ཚེ་དང་པོ་ལ་གཉིས་རྫོགས་ཤིང་། བར་པ་ལ་བརྒྱད། ཕྱི་མ་
ལ་གཉིས་འབྱུང་སྟེ། མཛོད་ལས། །སྔོན་དང་ཕྱི་མཐར་གཉིས་གཉིས་དང་། །བར་དུ་
བརྒྱད་ཡོངས་རྫོགས་ལྡན་ལོ། །ཞེས་གསུངས་པས་སོ། །བར་པ་བརྒྱད་ཡོད་དེ། །མཛོད་
ལས། །རྣམ་ཤེས་མཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་
མཆེད་དྲུག་དོད་ཚུན་ཆད་དོ། །དེ་ནི་གསུམ་འདུས་ཚུན་ཆད་དོ། །རེག་པ་བདེ་སྡུག་ལ་
སོགས་ཀྱི། །རྒྱ་ཤེས་ནུས་པ་ཚུན་ཆད་དོ། །ཚོར་འཁྲིགས་ཚུན་ཆད་སྲེད་པ་ནི། །ལོངས་
སྤྱོད་འཁྲིགས་པ་ཆགས་ཅན་གྱིས། །ཉེ་བར་ལེན་པ་ལོངས་སྤྱོད་རྣམས། །ཐོབ་པར་བྱ་
ཕྱིར་ཡོངས་རྒྱུག་པ། །དེ་སྲིད་འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་པ་ཡིན།
ཞེས་པ་ལྟར་རོ། །ཚེ་གསུམ་པ་ཕྱིར་མི་འོང་གི་སྐྱེ་བ་དང་ཉིང་མཚམས་སྦྱར་མ་ཐག་པའི་
ཕུང་པོ་ལྔ་ཕྱིར་འོང་སྐྱེ་བ་འཕེན་བྱེད་དང་ཚར་གཅིག་ཀྱང་ཡིན། གསུམ་པ་རྣམ་ཤེས་ཀྱི་
རྟེན་འབྲེལ་ཡང་ཡིན་མོད་ཀྱི། དེ་དང་ཚར་གཅིག་པའི་གསུམ་པར་མི་རུང་སྟེ། བཅུ་གཅིག་
པ་ཡིན་པའི་ཕྱིར། དེ་བཞིན་དུ་ཕྱི་མའི་མིང་གཟུགས་ནས་ཚོར་བའི་བར་ཀྱང་ཚེ་བར་མའི་
རྒ་ཤི་ཡིན་ཏེ། མཛོད་ལས། ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི
ཡིན། ཞེས་གསུངས་པའི་ཕྱིར། དེ་ལྟར་ལས་རང་རང་ཚར་གཅིག་པའི་སྲེད་ལེན་སོགས་
ལས་དེས་རྣམ་སྨིན་འབྱིན་པའི་གྲོགས་སུ་མི་འོང་ཞིང་། སྐྱེ་རྒ་གཉིས་ཀྱང་ལས་དེའི་རྣམ་
སྨིན་མ་ཡིན་པས། ཚར་གཅིག་པའི་ཡན་ལག་བཅུ་གཉིས་ཀྱི་དང་པོ་གཉིས་རྒྱུ་དང༌། དེ་
ནས་ལྔ་འབྲས་བུ། སྲེད་སོགས་གསུམ་རྒྱུ་དང་། སྐྱེ་རྒ་གཉིས་འབྲས་བུར་བྱས་པའི་རྒྱུ་



རྟེན་འབྲེལ་རྣམ་བཞག
156
འབྲས་ཚར་རེ་རེས་ཀྱང་འཁོར་ཚུལ་ཆ་ཚང་རེ་རྫོགས་པར་འདོད་དེ། རྒྱུ་ཆགས་པ་ནི།
ཚེ་གསུམ་གྱི་ཕུང་པོའི་རྒྱུན་ལ་བཞག་པ་སྟེ་དོན་སྔ་མ་དང་འདྲའོ། །གཉིས་པ་བྱེ་བྲག་ཏུ་
བཤད་པ་ལ། མཚན་ཉིད། དབྱེ་བསྡུ། རྐྱེན་དུ་འགྱུར་ཚུལ། བྱེད་ལས། ཚེ་དུ་ལ་
རྫོགས། ས་མཚུངས། བསྒོམ་ཚུལ། སྒོམ་པའི་ཕན་ཡོན་དང་བརྒྱད། དང་པོ་ནི། རང་
གི་རྒྱུ་རྐྱེན་ལ་ལྟོས་ནས་བྱུང་བ་དེ། སྐབས་འདིར་བསྟན་གྱི་རྟེན་འབྱུང་གི་མཚན་ཉིད། གཉིས་
པ་ལ། ཡན་ལགས་སོ་སོའི་དབྱེ་བ་དང་། བསྡུ་བ་གཉིས། དང་པོ་ལ་འཕེན་བྱེད་ཀྱི་རྒྱུ།
འཕངས་པའི་འབྲས་བུ། འགྲུབ་བྱེད་ཀྱི་རྒྱུ། གྲུབ་པའི་འབྲས་བུ་བཤད་པ་བཞི། །དང་པོ་
ལ་གསུམ་ལས། མ་རིག་པ་བཤད་པ་ལ་དགག་བཞག་སྤོང་གསུམ། དང་པོ་ནི། ཁ་ཅིག་
མ་རིག་པ་ལ་ཉོན་མོངས་ཅན་གྱིས་ཁྱབ་པར་འདོད་པ་མི་འཐད་དེ། །ལས་འབྲས་ཕྲ་མོ་
མེད་པར་འཛིན་པ་ལྟ་བུ་མ་ཡིན་པར་དེ་ལ་རྨོངས་ཙམ་དང་། བདེན་འཛིན་གྱི་མ་རིག་པ་
ལྟ་བུ་ཤེས་སྒྲིབ་ཏུ་གྱུར་པའི་མ་རིག་པ་དུ་མ་དགྲ་བཅོམ་གཉིས་ལ་ཡང་ཡོད་པའི་ཕྱིར། མ་
རིག་པ་ལ་དུག་གསུམ་ནང་ཚན་གྱི་གཏི་མུག་དགོས་པར་འདོད་པ་ཡང་འདིས་ཁེགས་ཏེ། དུག་
གསུམ་རྩ་ཉོན་ཡིན་པའི་ཕྱིར། ཁ་ཅིག་གིས། རིག་པ་ཡེ་ཤེས་ཀྱི་འགལ་ཟླ་མི་མཐུན་པའི་
ཕྱོགས་ལ་མ་རིག་པས་ཁྱབ་ཟེར་ན། འཇིག་ལྟ་དང་མཚུངས་ལྡན་གྱི་སྨྱུག་རྒོད་སོགས་ཆོས་
ཅན། དེར་ཐལ། དེའི་ཕྱིར། རྟགས་གྲུབ་སྟེ། བདག་འཛིན་ཡིན་པའི་ཕྱིར། འཇིག་ལྟ་
ཆོས་ཅན། ཁྱོད་དང་མཚུངས་ལྡན་ལྔས་མཚུངས་པའི་རྨུགས་རྒོད་སོགས་ལྔ་ཡོད་པར་ཐལ།
ཁྱོད་རྩ་ཉོན་ཡིན་པའི་ཕྱིར། ཁྱབ་སྟེ། ཀུན་བཏུས་ལས། རྨུགས་པ་དང་རྒོད་པ་དང་མ་
དད་པ་དང་ལེ་ལོ་དང་བག་མེད་པ་ནི་ཉོན་མོངས་ཐམས་ཅད་དང་མཚུངས་པར་ལྡན་ནོ། །ཞེས་



རྟེན་འབྲེལ་རྣམ་བཞག
157
གསུངས་པའི་ཕྱིར། རྣམ་གཡེང་དང་རྒོད་པའི་རྒྱུའི་ཁྱད་པར་གྱི་ཞིབ་ཆ་ཤེས་དགོས། ཡང་
སྟག་ལོ་ན་རེ། འཇིག་ལྟ་མ་རིག་པ་མ་ཡིན་པར་ཐལ། མངོན་པ་གོང་འོག་གཉིས་ཀའི་
ལྟ་བ་དང་ལྟ་མིན་སོ་སོར་བཤད་པ་དེ་དཀྲུགས་མི་རིགས་པའི་ཕྱིར་ཟེར། འོ་ན། ས་ལུ་
ལྗང་པའི་མདོ་ལས། དེ་ལ་མ་རིག་པ་གང་ཞེ་ན། ཁམས་དྲུག་པོ་འདི་དག་ཉིད་གཅིག་
པུར་འདུ་ཤེས་པ་དང་། རིལ་པོར་འདུ་ཤེས་པ་དང་། རྟག་པར་འདུ་ཤེས་པ་དང་། བརྟན་
པར་འདུ་ཤེས་པ་དང་། ཐེར་ཟུག་ཏུ་འདུ་ཤེས་པ་དང་། ཞེས་པ་ནས། ང་ཞེས་བྱ་བ་དང་།
བདག་ཅེས་བྱ་བར་འདུ་ཤེས་པ་དེ་ལྟ་བུ་ལ་སོགས་པ་མི་ཤེས་པ་རྣམ་པ་སྣ་ཚོགས་པ་འདི་ནི་
མ་རིག་པ་ཞེས་བྱའོ། །ཞེས་པའི་དོན་མ་གྲུབ་པར་ཐལ། ཚིག་ཐ་མ་ཉིས་ཀྱིས་འཇིག་ལྟ་
ངོས་བཟུང་ཞིང་། དེ་ཡང་བདག་འཛིན་ཕྲ་མོ་ཡིན་པས། གསུམ་ལྡན་གྱི་བདག་འཛིན་
སྟངས་སུ་མི་བྱེད་ཀྱང་དེས་བཟུང་ཚུལ་ལ་མ་ཆ་མེད་པའི་གཅིག་པུ། རྫས་ཡོད་ཀྱི་རིལ་
པོ། མི་འཇིག་པའི་རྟག་པ་གསུམ་དང་། ཚེ་སྔ་མ་ནས་ཡོད་ཅིང་སླར་ཡང་མི་འགག་པར་
ཕྱི་མར་འགྲོ་བའི་ཐེར་ཟུག་གི་འཛིན་ཚུལ་སོགས་ཚང་པའི་འཇིག་ལྟ་ཞིག་ཐོག་མའི་མ་རིག་
པར་གསུངས་པ་མ་ཡིན་པའི་ཕྱིར། དེ་བཞིན་དུ་མདོ་སྡེ་ས་བཅུ་པ་ལས་ཀྱང་། .འཇིག་
རྟེན་ན་ཉེས་པར་སྤྱད་པ་གང་ཇི་སྙེད་པ་དེ་ཐམས་ཅད་ནི་བདག་ཏུ་མངོན་པར་ཞེན་པ་ལས་་
བྱུང་སྟེ། ཞེས་སོགས་ཡན་ལག་བཅུ་གཉིས་ཀྱི་ཐོག་མར་གསུངས་པ་འབྲེལ་མེད་པར་ཐལ་
ལོ། །དེ་སྐད་དུ་ཡང་ཊིཀ་ཆེན་རིགས་པའི་རྒྱ་མཚོ་ལས། དེས་ན་མདོ་དེས་འཇིག་ལྟ་མ་
རིག་པར་མི་འགྲུབ་པོ་ཞེས་ཟེར་བ་ནི་འཐད་པ་མ་ཡིན་ཏེ། འདི་ལྟར་ཡན་ལག་བཅུ་གཉིས་
ཀྱི་དང་པོ་སྟོན་པ་སྐབས་སུ་བབས་པའི་ས་བཅུ་པའི་མདོ་དང་། མ་རིག་པར་རང་གི་ངོ་བོ་



རྟེན་འབྲེལ་རྣམ་བཞག
158
ཡན་ལག་ཏུ་སྟོན་པ་བོར་ནས་དེ་ལས་དོན་གཞན་པའི་འཇིག་ལྟ་ནི་ཡན་ལག་ཏུ་སྟོན་པ་རིགས་
པ་མ་ཡིན་པར་ཐལ། དེ་ལྟར་ན་བཅོམ་ལྡན་འདས་སྨྲ་བ་པོ་མི་མཁས་པར་འགྱུར་པའི་ཕྱིར།
ཞེས་གསུངས་པས་སོ། །བྱས་པ་ལ་ཁོ་ན་རེ། འཇིག་ལྟ་ཆོས་ཅན། མ་རིག་པ་མ་ཡིན་
པར་ཐལ། རང་གྲོགས་མ་རིག་པ་དང་མཚུངས་ལྡན་ཡིན་པའི་ཕྱིར་ན་མ་ཁྱབ། །དེ་ཆོས་
ཅན། ཉོན་མོངས་མ་ཡིན་པར་ཐལ། རང་གྲོགས་ཉོན་མོངས་དང་མཚུངས་ལྡན་ཡིན་
པའི་ཕྱིར། ཁྱབ་པ་འགྲིགས། གོང་གི་རྟགས་གྲུབ་སྟེ། མཛོད་ལས། ལྟ་བ་དེ་དང་མཚུངས་
ལྡན་ཕྱིར། །ཞེས་གསུངས་པའི་ཕྱིར། འདིའི་རྩ་བའི་མདོ་ལས་ཀྱང་མཚུངས་ལྡན་དུ་བཤད་
མོད་ཀྱིས། མ་རིག་པ་ལས་ལོགས་སུ་སྟོན་པ་མ་ཡིན་ཏེ། པཱ་ལ་ཤ་དང་ལྡན་པའི་ནགས་
ཞེས་པ་ལྟར་འཇིག་ལྟ་མ་རིག་པའི་ཕྱོགས་གཅིག་ཏུ་བསྡུས་ནས་བསྟན་པ་ཡིན་པའི་ཕྱིར།
ཡང་ཁོ་ན་རེ། ལྟ་མིན་གྱི་མ་རིག་པ་ལ་འཇིག་ལྟ་དང་མཚུངས་ལྡན་གྱིས་ཁྱབ་པ་ཐལ། །དེ་
རབ་དང་མཚུངས་པར་ལྡན་པའི་གྲོགས་ལྟ་མིན་གྱི་མ་རིག་པ་དང་མཚུངས་ལྡན་ཡིན་པའི་
ཕྱིར་ན་མ་ཁྱབ་སྟེ། དགྲ་བཅོམ་པའི་རྒྱུད་ལ་ཡང་བདེན་འཛིན་དུ་གྱུར་པའི་ཤེས་འཆལ་
ཡོད་ལ། དེ་ཤེས་རབ་ཀྱི་རྫས་ཡིན་ཀྱང་འོ་མ་རུལ་བ་ལྟར་གང་དང་མཚུངས་ལྡན་དུ་སོང་
བའི་སྟོབས་ཀྱིས་འཆལ་བར་འགྱུར་བའི་ལྟ་མིན་གྱི་མ་རིག་པ་ཡོད་པའི་ཕྱིར་དང་། གཞན་
ཡང་ཐེ་ཚོམ་ཁོང་ཁྲོ་གཉིས་དང་། སྒྲ་རྟག་འཛིན་རྟོགས་དང་མཚུངས་ལྡན་གྱི་མ་རིག་པས་
ཀྱང་མ་ངེས་པའི་ཕྱིར། །དང་པོ་གྲུབ་སྟེ། ཀུན་བཏུས་ལས། །ལྟ་བ་ནི་ཁོང་ཁྲོ་བ་དང་ཐེ་
ཚོམ་དང་མཚུངས་པར་ལྡན་པ་མ་ཡིན་ནོ། །ཞེས་གསུངས་པའི་ཕྱིར། །གཉིས་པ་གྲུབ་
སྟེ། བདག་འཛིན་ཕྲ་མོ་མ་ཡིན་པའི་ཕྱིར་ཏེ། རྟག་འཛིན་དེ་དང་མཚུངས་ལྡན་ལྔ་མཚུངས་



159
རྟེན་འབྲེལ་རྣམ་བཞག
ཡིན་པའི་ཕྱིར། འདི་ལ་མཁས་པའི་དབང་པོ་འགའ་ཞིག་སེམས་བྱུང་ལ་མཚུངས་ལྡན་ལྔ་
མཚུངས་མི་དགོས་ཏེ། བསྡུ་བ་ལས། ཅིའི་ཕྱིར་མཚུངས་པར་ལྡན་པ་དག་ཅེས་བྱ་ཞེ་
ན། སྨྲས་པ། རྫས་མཚུངས་པ་དང་། ཡུལ་མཚུངས་པ་དང་། དུས་མཚུངས་པ་དང༌།
བྱ་བ་བྱེད་པ་མཚུངས་པ་ཉིད་ཀྱི་ཕྱིར་རོ། །ཅིའི་ཕྱིར་རྣམ་པ་དང་བཅས་པ་ཞེས་བྱ་ཞེ་ན།
སྨྲས་པ། །རྣམ་གསུམ་དུ་མ་འཇུག་པའི་ཕྱིར་རོ་ཞེས་དང་། སའི་སྟོད་འགྲེལ་ལས། རྣམ་
པ་དུ་མ་སྟེ་ཞེས་བྱ་བ་ནི་ཡུལ་གྱི་མཚན་ཉིད་ཐ་དད་པས་འཛིན་པ་ཐ་དད་པའི་ཕྱིར་རྣམ་པ་
ཐ་དད་པ་ལ་བྱ་སྟེ་ཞེས་དང་། བློ་བརྟན་གྱི་དབུས་མཐའི་འགྲེལ་བཤད་ལས། དེ་དག་ཀྱང་
གནས་དང་། དམིགས་པ་དང༌། རྫས་དང༌། དུས་མཚུངས་པ་ཉིད་ཀྱིས་མཚུངས་པར་
ལྡན་པ་ཡིན་གྱི། རྣམ་པར་ཤེས་པ་དང་ཁྱད་པར་མེད་པར་ཐལ་བར་འགྱུར་བས་རྣམ་པ་
མཚུངས་པ་ནི་མ་ཡིན་ནོ་ཞེས་གསུངས་པའི་ཕྱིར་ཞེས་འཆད་དོ། །ཁ་ཅིག །མཚུངས་
ལྡན་ལྔ་མཚུངས་ཡིན་ཀྱང་ཞེན་སྟངས་མཚུངས་མི་དགོས་ཏེ། ལྟ་མིན་གྱི་མ་རིག་པ་ལ་
འཛིན་ཚུལ་མི་ཡོད་པའི་ཕྱིར། ལམ་རིམ་ལས། སློབ་དཔོན་ཐོགས་མེད་སྐུ་མཆེད་ནི།
ཡང་དག་པའི་དོན་ལ་ཕྱིན་ཅི་ལོག་ཏུ་འཛིན་པ་དང་། རྨོངས་ཙམ་གཉིས་ལ་ཕྱི་མར་བཞེད་
དེ། མདོར་ན་ལོག་པར་རྟོག་པ་དང་མ་རྟོགས་པའི་བློ་གཉིས་ལས་མ་རྟོགས་པའི་བློའོ། །ཞེས་
གསུངས་པའི་ཕྱིར་ན་མ་ཁྱབ་སྟེ། ལུགས་དེར་ལྟ་བ་མ་རིག་པར་མི་བཞེད་པས་མ་རིག་
པ་ལ་རང་སྟོབས་ཀྱིས་རྨོངས་ཙམ་མ་གཏོགས་ལོག་པར་རྟོག་པ་མེད་པའི་དོན་ཡིན་པའི་ཕྱིར་
ཡང་ན་དམིགས་རྣམ་ངེས་ཅན་གྱི་བློ་དང་མཚུངས་ལྡན་རྣམས་ལ་འཛིན་ཚུལ་ཡོད་ཅིང་།
སྤྱིར་ལྟ་མིན་གྱི་མ་རིག་པ་ལ་ཞེན་ཚུལ་མེད་པའི་དོན་དུ་རུང་ངོ༌། །ཡང་ཁ་ཅིག །མཐར་



རྟེན་འབྲེལ་རྣམ་བཞག .
160
ལྟ་སོགས་བཞི་ཡང་མ་རིག་པ་ཡིན་པར་ཐལ། འཇིག་ལྟ་ལ་དེའི་ཕྱིར་ཟེར། ཚད་ལྡན་
གྱི་གཞུང་གང་ནས་ཀྱང་དེ་དག་མ་རིག་པར་མ་བཤད་པས་རེ་ཞིག་མ་ཁྱབ། དེས་ན་འཛིན་
ཚུལ་ཅན་གྱི་ཉོན་མོངས་ལ་མ་རིག་པ་དང་མཚུངས་ལྡན་མི་དགོས་པ་རྟོགས་སླ། ཁ་ཅིག་
ན་རེ། མ་རིག་པ་ལ་ལོག་རྟོག་གིས་ཁྱབ་པར་ཐལ། དེ་ལ་ལོག་ཤེས་ཀྱིས་ཁྱབ་པའི་ཕྱིར་
ན་མ་ཁྱབ། འདོད་མི་ནུས་ཏེ། དགྲ་བཅོམ་པས་ལོག་རྟོག་སྤངས་པའི་ཕྱིར་དེས། ཐེ་
ཚོམ་དང་མཚུངས་ལྡན་གྱི་མ་རིག་པའང་ཡོད་པའི་ཕྱིར། ཁྱབ་སྟེ། ཐེ་ཚོམ་གྱིས་ལོག་
པར་བཟུང་མ་ཡིན་པས་ལོག་རྟོག་ཏུ་མི་འགྲོ་བའི་ཕྱིར། གཞན་དུ་བདེན་པར་ཡོད་དམ་མེད་
སྙམ་པའི་ཐེ་ཚོམ་དེ་བདེན་འཛིན་དུ་འདོད་དགོས་པས། ཐེ་ཚོམ་མཐོང་སྤངས་ཉོན་མོངས་
མ་ཡིནཔར་འགྱུར་རོ། །གོང་གི་རྟགས་གྲུབ་སྟེ། སྔོན་གྱི་མཐའ་མི་ཤེས་པ་སོགས་མ་རིག་
པ་སུམ་ཅུ་ལ་ཐེ་ཚོམ་དང་མཚུངས་ལྡན་ཤས་ཆེ་བའི་ཕྱིར། །རྣམ་པར་འབྱེད་པའི་མདོའི་
འགྲེལ་བཤད་ལས། དེ་ལ་སྔོན་གྱི་མཐའ་དང་ཕྱི་མའི་མཐའ་མི་ཤེས་པ་གཉིས་ཐེ་ཚོམ་དང་
མཚུངས་པར་ལྡན་པ་ཡིན་པར་གསུངས་པ། ཞེས་གསུངས་པའི་ཕྱིར། ལུང་འདིས་ཀྱང་
ཁྱབ་པ་བསྟན་པ་མ་ཡིན་ཏེ། དེ་དག་རེ་རེ་ལ་ཡང་དོན་ལ་དཔྱད་པ་གཏན་མ་ཞུགས་པ་དང་།
ཞུགས་ཀྱང་དཔྱད་མ་རྫོགས་པའི་སྐབས་དང་། བསམ་ངོར་དཔྱད་པ་རྫོགས་ཀྱང་གནས་
དོན་མ་རྙེད་པའི་མ་རྟོགས་པ་གསུམ་དང་མཚུང་ལྡན་རེ་ཡོད་པ་གང་ཞིག །མེད་པར་ལྟ་
བའི་ལོག་ལྟ་དང་མཚུངས་ལྡན་རེ་ཡོད་པའི་ཕྱིར། ཡང་ཁ་ཅིག །ཐོག་མའི་མ་རིག་པ་
དང་འཁོར་རྩ་དོན་གཅིག་ཟེར་ན། འཇིག་ལྟ་ཕྲ་མོར་གྱུར་པའི་འཐད་འཛིན་གྱི་ཐོག་མའི་
མ་རིག་པ་ཆོས་ཅན། འཁོར་བའི་རྩ་བ་ཡིན་པར་ཐལ། ཐོག་མའི་མ་རིག་པ་ཡིན་པའི་ ་
，-
，



161
རྟེན་འབྲེལ་རྣམ་བཞག
ཕྱིར། འདོད་མི་ནུས་ཏེ། ལམ་རིམ་ལས། ཀུན་བཏགས་ཀྱི་མ་རིག་པ་ནི་གྲུབ་མཐའ་སྨྲ་
བ་དེ་དག་ཁོ་ན་ལ་ཡོད་པས་འཁོར་བའི་རྩ་བར་མི་འཐད་པའི་ཕྱིར་རོ། །ཞེས་གསུངས་པའི་
ཕྱིར། ཁ་ཅིག །རྩ་རྟགས་མ་གྲུབ་སྟེ། མཐོང་སྤང་དུ་གྱུར་པའི་ཐོག་མ་རིག་པ་མེད་པའི་
ཕྱིར། དེར་ཐལ། ཐོག་མའི་མ་རིག་པ་བྱས་པ་ལས་ལྷག་པའི་འཁོར་རྩ་བྱེད་ལུགས་མེད་
པའི་ཕྱིར་ཟེར་བ་མི་འཐད་པར་ཐལ། མཐོང་སྤང་དུ་གྱུར་པའི་ཡན་ལག་བཅུ་གཉིས་ཡོད་
པའི་ཕྱིར་ཏེ། རྒྱུན་ཞུགས་ཀྱི་སྤངས་པའི་དེ་བཅུ་གཉིས་དང་། རྒྱུན་ཞུགས་ཀྱི་རྒྱུད་ལ་
དེའི་ནང་མཚན་ཅི་རིགས་འབྱུང་ཡང་། ཕྱིར་མི་འོང་ལ་མི་འབྱུང་བའི་དེ་བཅུ་གཉིས་དང་།
དགྲ་བཅོམ་ཁོ་ནས་སྤངས་པའི་ཡན་ལག་བཅུ་གཉིས་ཡོད་པའི་ཕྱིར། རྣལ་འབྱོར་སྤྱོད་པའི་
ས་ལས། རྒྱུན་དུ་ཞུགས་པས་ཡན་ལག་དུ་ཞིག་སྤོང་ཞེ་ན། ཐམས་ཅད་ཀྱི་ཕྱོགས་གཅིག་
སྟེ་གང་ཡང་རུང་བ་དང་། རིལ་གྱིས་སྤོང་བ་ནི་མ་ཡིན་ནོ། །ཕྱིར་མི་འོང་བས་ཡན་ལག་
དུ་ཞིག་སྤོང་ཞེ་ན། འདོད་པ་ན་སྤྱོད་པ་ཐམས་ཅད་དོ། །དགྲ་བཅོམ་པས་ཡན་ལག་དུ་
ཞིག་སྤོང་ཞེ་ན། ཁམས་གསུམ་ན་སྤྱོད་པ་ཐམས་ཅད་དོ། །ཞེས་གསུས་པའི་ཕྱིར། འདིས་
མཐོང་སྤང་དུ་གྱུར་པའི་ཡན་ལག་དང་པོ་ཡོད་པར་གསུངས་ཀྱང་ཐོག་མའི་མ་རིག་པ་ཡོད་
པར་མ་གསུངས་ཞེས་བཤད་པ་ཀུན་མཁྱེན་བླ་མའི་དགོངས་པར་མི་སྣང་ངོ༌། །དོན་གསང་
མཁན་པོས་ཐོག་མའི་མ་རིག་པ་མཐོང་སྤང་ཁོ་ནར་འདོད་པའང་མི་འཐད་པར་འདིས་ཤེས་
སླ། གཞན་ཡང་། བདེན་འཛིན་དུ་གྱུར་པའི་མ་རིག་པ་ལྷན་སྐྱེས་ཆོས་ཅན། ཐོག་མའི་
མ་རིག་པ་ཡིན་པར་ཐལ། འཁོར་བའི་རྩ་བ་མཐར་ཐུག་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། རིན་ཆེན་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། ཞེས་སོགས་



162
རྟེན་འབྲེལ་རྣམ་བཞག
དང༌། །སྟོང་ཉིད་བདུན་ཅུ་པ་ལས། །རྒྱུ་དང་རྐྱེན་ལས་སྐྱེས་དངོས་རྣམས། །ཡང་
དག་པར་ནི་རྟོག་པ་གང་། དེ་ནི་སྟོན་པས་མ་རིག་གསུངས། དེ་ལས་ཡན་ལག་བཅུ་གཉིས་
འབྱུང༌། ཞེས་གསུངས་པའི་ཕྱིར་གཞན་ཡང་འཕགས་རྒྱུད་ཀྱི་འཇིག་ལྟ་ལྷན་སྐྱེས་ཆོས་
ཅན། ཐོག་མའི་མ་རིག་པ་ཡིན་པར་ཐལ། འཁོར་བའི་རྩ་བ་ཡིན་པའི་ཕྱིར། རྟགས་
གྲུབ་སྟེ། རང་གི་རིགས་འདྲ་བརྒྱུད་མར་བྱུང་བའི་དབང་གིས་སྔོན་གང་ཟག་དེ་ཉིད་རང་
དབང་མེད་པར་སྲིད་རྩེ་ནས་མནར་མེད་ཀྱི་བར་དུ་འཁོར་བའི་ཕྱིར། ཁྱབ་སྟེ། དེ་ལྟར་
རྒྱུན་ལ་བསམ་ནས་མ་བཞག་ན། རང་རྒྱུད་ཀྱི་མ་རིག་པ་དེ་དེའི་གནས་སྐབས་ཀྱི་འཁོར་
བའི་རྩ་བར་མི་རིགས་ཤིང་། དེའི་དབང་གིས་སླར་འཁོར་བ་ལ་ཡང་བྱེད་མི་རུང་སྟེ། འཁོར་
རྩ་རྒྱུད་ལ་མེད་པའི་སོ་སྐྱེ་ཡང་འཇོག་དགོས་པ་ཧ་ཅང་ཐལ་བའི་ཕྱིར། རྩ་བར་འདོད་ན།
དེ་ཆོས་ཅན། རང་རྒྱུད་ལྡན་དེས་ཁྱོད་ཀྱི་ཞེན་ཡུལ་མེད་པར་མངོན་སུམ་དུ་མ་རྟོགས་པར་
ཐལ། ཁྱོད་ཐོག་མའི་མ་རིག་པ་ཡིན་པའི་ཕྱིར། ཁྱབ་སྟེ། དེའི་ཞེན་ཡུལ་མངོན་སུམ་
གྱིས་སུན་མ་བྱུང་བར་དུ་ལས་འདུ་བྱེད་ཀྱང་དེ་ཕྱིན་ཆད་མི་ནུས་པ་གང་ཞིག འཕེན་བྱེད་
ལས་དངོས་སུ་ཀུན་ནས་སློང་བྱེད་མ་ཡིན་པ་ལ་དེའི་དོན་མ་ཚང་བའི་ཕྱིར། དང་པོ་གྲུབ་
སྟེ། རིགས་ངེས་བྱང་སེམས་སྦྱོར་ལམ་ཆོས་མཆོག་ཆེན་པོ་བ་དེས་འཕེན་བྱེད་ལས་གསོག་
པ་མི་སྲིད་ཀྱང་། འཕེན་བྱེད་ལས་གསོག་པ་པོར་འདོད་དགོས་ཤིང་། དེ་ཕན་ཆད་མི་སྟོབས་
ཅན་གྱིས་སྟོབས་ཆུང་བརྡུང་བ་ལྟར་བདག་འཛིན་གྱི་དབང་དུ་མི་འགྲོ་བའི་ཕྱིར། ལམ་རིམ་
ལས། དེས་ན་འཁོར་བར་འཕེན་བྱེད་ཀྱི་ལས་གསོག་པ་པོ་ནི། ཐེག་ཆེན་སྦྱོར་ལམ་ཆེན་
པོ་ལ་གནས་པ་མན་ཆད་ཀྱི་སོ་སོ་སྐྱེ་བོ་ཐམས་ཅད་དོ། །ཞེས་གསུངས་པའི་ཕྱིར། དེའི་



163
རྟེན་འབྲེལ་རྣམ་བཞག
རྒྱུ་མཚན་ཡང་མཐོང་ལམ་གྱིས་མ་བཤིག་པས་དུམ་བུར་མ་བྱས་པ། སྒོམ་ལམ་གྱིས་མ་
བཅོས་པས་གསོད་ལྡོང་དུ་མ་བྱས་པ། ས་བོན་ཡོད་པས་བག་ལ་ཉལ་གྱི་རྗེས་སུ་འབྲེལ་བསྟེ་
ཁྱད་པར་གསུམ་གྱིས་སོ་སྐྱེ་དང་རྗེས་སུ་འབྲེལ་པར་མདོ་ལས་གསུངས་སོ། །ཟུར་ཕྱི་མ་
གྲུབ་སྟེ། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། སྲེད་དང་
བྲལ་ལ་འབྱུང་བ་མེད། ཅེས་གསུངས་པའི་ཕྱིར། འདི་ལ་སྤེལ་སྒོམ་གྱིས་མི་གནོད་དེ། །
འབྲས་བུ་ཆེ་བར་འཕེན་བྱེད་དེ་ཟག་མེད་ཀྱི་བར་དུ་བཅུག་ནས་ཁ་བསྒྱུར་བ་ཙམ་ཡིན་པར་
དོན་གསང་ལས་གསུངས་པའི་ཕྱིར་རོ། །རྟག་གཉིས་པ་གྲུབ་སྟེ། མདོ་འགྲེལ་ལས། འདུ་
བྱེད་རྣམས་ཀྱི་རྐྱེན་ཉིད་དུ། །མ་རིག་བསྟན་པ་རྣམ་གཉིས་ཏེ། །ཉོན་མོངས་གཞན་ལྡན་
སྤྱི་ཡི་རྐྱེན། །དེ་མེད་པ་ནི་གཙོ་བོའི་རྐྱེན། །ཞེས་མི་དགེ་བ་རྣམས་ལ་སྤྱིའི་རྐྱེན་དང་། འཕེན་
བྱེད་དགེ་བའི་ལས་ཀྱི་གཙོ་བོའི་རྐྱེན་བྱེད་དགོས་པས་གསུངས་པའི་ཕྱིར། དེས་ན་རྩ་བའི་
ཁྱབ་པ་སོ་སྐྱེ་ལ་ཡང་སྦྱོར་མི་རུང་སྟེ། དེ་ལ་འཇིག་ལྟ་ལྷན་སྐྱེས་ཤིན་ཏུ་ལྐོག་གྱུར་པ་ཡོད་
པའི་ཕྱིར་དང་། མངོན་གྱུར་གཞིར་བཞག་ཀྱང་ལ་སོགས་པའི་སྦྱོར་བ་ལ་མི་གནས་པ་ཡོད་
པའི་ཕྱིར་རོ། འདི་དག་གིས་ཐོག་མའི་མ་རིག་པ་དང་། འཁོར་རྩ་ལ་མུ་བཞི་བརྩི་ཚུལ་
ཡང་ཤེས་སླ། མདོ་འགྲེལ་གྱི་དོན་ཁ་ཅིག །དགེ་བའི་དུས་ཀྱི་ཀུན་སློང་ལ་མ་རིག་པ་མེད་
པས། ཐོག་མའི་མ་རིག་པས་དེའི་རྒྱུ་ཉོན་མོངས་ཀྱི་ནང་ནས་གཙོ་བོའི་རྐྱེན་བྱེད། མི་དགེ་
བ་ལ་སྤྱིའི་རྐྱེན་ཙམ་བྱེད་ཟེར་བ་མི་འཐད་དེ། དགེ་བའི་དུས་ཀྱི་ཀུན་སློང་ལ་ལས་འབྲས་
ལ་རྨོངས་པའི་མ་རིག་པ་མེད་ཀྱང་། སྲིད་འབྱོར་བདེ་བའི་རང་བཞིན་དུ་འཛིན་པ་དང༌།
དངོས་གཞི་ཐར་པར་འཛིན་པ་ལྟ་བུ་དེ་ཁོ་ན་ཉིད་བདེན་བཞི་ལ་རྨོངས་པའི་མ་རིག་པ་ཡོད་



164
རྟེན་འབྲེལ་རྣམ་བཞག
པའི་ཕྱིར། ཀུན་བཏུས་ལས། རྨོངས་པ་ནི་རྣམ་པ་གཉིས་ཏེ། འབྲས་བུ་རྣམ་པར་སྨིན་པ་
ལ་རྨོངས་པ་དང་། དེ་ཁོ་ནའི་དོན་ལ་རྨོངས་པའོ། །ཞེས་པ་ནས་དེ་ཁོ་ནའི་དོན་ལ་རྨོངས་
པ་ལྟ་བུ་དེ་ཁོ་ན་ཉིད་བདེན་བཞི་ལ་རྨོངས་པའི་མ་རིག་པ་ཡོད་པའི་ཕྱིར། ཀུན་བཏུས་ལས།
རྨོངས་པ་ནི་རྣམ་པ་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་པ་དང་། དེ་ཁོ་ནའི་
དོན་ལ་རྨོངས་པའོ། །ཞེས་པ་ནས་དེ་ཁོ་ནའི་དོན་ལ་རྨོངས་པས་ནི་བསོད་ནམས་དང་མི་
གཡོ་བ་རྣམས་སོ། །ཞེས་དང་། རྒྱལ་སྲས་མ་ལས། དེ་ཁོ་ནའི་དོན་ཞེས་བྱ་བ་ནི་འཕགས་
པའི་བདེན་བཞི་པོ་དག་གོ །ཞེས་གསུངས་པའི་ཕྱིར། ཁྱབ་སྟེ། གསེར་ཕྲེང་ལས། དེ་
ལྟར་གསུངས་པ་ཡང་དུས་ཀྱི་ཀུན་སློང་ལ་དགོངས་ཀྱི། རྒྱུའི་ཀུན་སློང་ནི་དེ་ཁོ་ན་ཉིད་ལ་
རྨོངས་པ་གཅིག་པུ་སྟེ། ཞེས་གསུངས་པའི་ཕྱིར། དུས་ཀྱི་ཀུན་སློང་ལ་མཚུངས་ལྡན་གྱིས་
ཁྱབ་པར་འདོད་པའང་འདིས་ཁེགས་ཏེ། དགེ་བ་ཉོན་མོངས་ཅན་མེད་པའི་ཕྱིར་རོ། །བྱས་
པ་ལ་ཁོ་ན་རེ། རྒྱུའི་ཀུན་སློང་ལ་ལས་འབྲས་ལ་རྨོངས་པའི་མ་རིག་པ་མེད་པར་ཐལ། གསེར་
ཕྲེང་གི་ལུང་དེའི་ཕྱིར་ན་མ་ཁྱབ་སྟེ། རྒྱུའི་ཀུན་སློང་གི་ཐོག་མའི་མ་རིག་པ་ལ་དགོངས་
པའི་ཕྱིར། འདོད་མི་ནུས་ཏེ། རྒྱུ་ཡང་ཡིན་ཀུན་སློང་ཡང་ཡིན་པའི་དེ་ཡོད་པའི་ཕྱིར།
ཁྱབ་སྟེ། གང་སྤེལ་ལས། རྒྱུ་ཡང་དེ་ཡིན་ཀུན་སློང་ཡང་དེ་ཡིན་པས་རྒྱུ་ཀུན་ནས་སློང་
བའོ། །ཞེས་གསུངས་པའི་ཕྱིར། ཡང་ཁོ་ན་རེ། རྒྱུའི་ཀུན་སློང་ཞེས་པ་རྒྱུ་ཡིན་ཙམ་ལ་
མི་བྱེད་པར་ཐལ། དེ་ལ་ཐོག་མའི་མ་རིག་པ་ཞེས་པའི་ཐོག་མའི་དོན་ཚང་དགོས་པའི་ཕྱིར།།
དེར་ཐལ།.འཕེན་བྱེད་མི་དགེ་བའི་རྒྱུ་ལས་འབྲས་ལ་རྨོངས་བའི་མ་རིག་པ་ཡང་དེའི་དུས་
ཀྱི་ཀུན་སློང་ཡིན་པའི་ཕྱིར། ས་ལུ་ལྗང་པའི་འགྲེལ་པར། རྒྱུ་དང་འབྲས་བུ་ལ་རྨོངས་ ་



165
རྟེན་འབྲེལ་རྣམ་བཞག
པའི་རྒྱུ་ལས་བྱུང་བའི་འདུ་བྱེད་རྣམས་ནི་བསོད་ནམས་མ་ཡིན་པ་ཉིད་དུ་འདོད་དེ་ཞེས་
གསུངས་པའི་ཕྱིར་ན་མ་ཁྱབ་ཟེར། མདོ་འགྲེལ་གྱི་ལུང་དོན་འཐད་ལྡན་ཡོད་དེ། འདུ་
བྱེད་ཀྱི་རྐྱེན་ཆགས་སོགས་ཀྱང་ཡོད་ན། མ་རིག་པ་ཉིད་བསྟན་མི་རིགས་སོ་སྙམ་ན་མ་
ཡིན་ཏེ། གཙོ་བོའི་རྐྱེན་གྱི་དབང་དུ་བྱས་པའི་ཕྱིར་ཏེ། ཆགས་སོགས་ཀུན་འབྱུང་བ་ཡང་
འདིའི་རྐྱེན་གྱིས་ཡིན་པས། དེས་བསྐྱེད་པའི་ལས་གཉིས་ཀྱི་གཙོ་བོའི་རྐྱེན་ཡང་འདིས་བྱེད་
པ་མི་འགལ་བའི་ཕྱིར་ཏེ། བློན་པོའི་བྲན་ཡང་རྒྱལ་པོའི་དབང་དུ་འགྲོ་དགོས་པ་བཞིན་འདི་
ལས་ཉོན་དེ་གཉིས་ཀའི་སྤྱིའི་རྐྱེན་ཡིན་པས་གཉིས་ཀར་དབང་བྱེད་པའི་ཕྱིར། དེ་དང་མི་
ལྡན་པའི་ཟག་བཅས་དགེ་བ་ལ་སྤྱིའི་མིང་མི་ཐོབ་ཀྱང་གཙོ་བོ་ཡིན་ཏེ། དེ་སོགས་མི་གསོག་
འདི་ལ་རག་ལས་པས་སོ། །ཞེས་པའི་དོན་ཡིན་པའི་ཕྱིར། ཁ་ཅིག་དུས་ཀྱི་ཀུན་སློང་ལ་
མ་རིག་པ་དགོས་ཟེར་ན། དེ་མི་འཐད་པར་ཐལ། མཛོད་ལས། གསོད་དང་གནོད་སེམས་
ཚིག་རྩུབ་བོ། །ཞེ་སྡང་གིས་ནི་མཐར་ཕྱིན་བྱེད། །ལོག་གཡེམ་བརྣམ་སེམས་མ་བྱིན་ལེན།
ཆགས་པ་ཡིས་ནི་རྫོགས་པར་འདོད། ལོག་པར་ལྟ་བ་གཏི་མུག་གིས། །ལྷག་མ་གསུམ་
གྱིས་རྫོགས་པར་འདོད། །ཅེས་པ་ལྟར། རྫོགས་བྱེད་དུས་ཀྱི་ཀུན་སློང་ངེས་ཅན་ཡིན་ཀྱང་།
སྦྱོར་བྱེད་ཀུན་བཏུས་ལྟར་སྲོག་གཅོད་ལ་ཡང་ཤ་ལ་ཆགས་པ་དང་། དགྲ་ཤ་བློན་པ་དང་།
ཕྱུགས་ཀྱི་མཆོད་སྦྱིན་ལྟ་བུ་ཆགས་སྡང་རྨོངས་པ་གསུམ་གས་བྱེད་པ་ཡོད་པའི་ཕྱིར། གཉིས་
པ་རང་ལུགས་ལ། མ་རིག་པའི་ངོ་བོ་དང་། གྲུབ་མཐའ་སོ་སོའི་འདོད་ཚུལ་གཉིས། དང་
པོ་ནི། རིག་པའི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་པ་མ་རིག་པའི་
མཚན་ཉིད། ཟུར་སོ་སོའི་དོན་ཡོད་དེ། མ་རིག་པའི་སྐད་དོད་ཨ་བིདྱ་ཞེས་པའི་བིདྱ་རིག་



166
རྟེན་འབྲེལ་རྣམ་བཞག
པ་ལ་འཇུག་ཅིང་། དེ་ཨས་བཀག་པ་ལ་དགག་ཚུལ་མདོ་འགྲེལ་ལས། ཡོད་པ་དག་ནི་
འགོག་པ་དང་། གཞན་པ་ཉིད་དང་འབྲ་བ་དང་། སྨད་དང་ཉུང་དང་བྲལ་དོན་དང་། གཉེན་
པོ་དག་ལ་འདི་ཡོད་དོ། །ཞེས་པའི་དགག་སྒྲ་བདུན་གྱི་གང་ལ་བྱེད་ཅེ་ན། ཤེས་རབ་མེད་
པ་དང་། མ་ཡིན་པ་དང་། འདྲ་བ་དང་། སྨད་པ་ཙམ་དང་། ཆུང་བ་དང་། མ་སྐྱེས་པ་
སྟེ་དགག་སྒྲ་དང་པོ་དྲུག་ལ་མི་བྱེད་པར། ཆགས་པ་དང་ཆགས་མེད་ལྟ་བུ་འགལ་ཟླའི་གཉེན་
པོ་ལ་བྱེད་པར་གོ་ཆེད་དུ་རིག་པའི་འགལ་ཟླ་ཞེས་སྨོས་ཤིང་། ལྷག་མས་སེམས་སེམས་
བྱུང་གཞན་མ་རིག་པ་ཡིན་པ་འགོག་པའི་ཕྱིར། བཞི་པའི་ཙམ་སྒྲ་དབུ་མ་ལ་སྦྱོར་དགོས་
པ་ཀུན་མཁྱེན་བླ་མའི་དགོངས་པ་སྟེ། དབུ་མ་པ་ཐག་ཁྲ་སྦྲུལ་འཛིན་དང་དཔེ་སྦྱར་ཞིང་
སེམས་ཙམ་པས་མུན་པ་ཙམ་དང་སྦྱར་བ་ཡང་དེས་ཤེས་སོ། །དེ་ལ་དབྱེ་ན། ཤེས་སྒྲིབ་
དང༌། ཉོན་སྒྲིབ་ཏུ་གྱུར་པའི་མ་རིག་པ་གཉིས་ཡོད་ཅིང་། ཕྱི་མ་ལ་གང་ཟག་གི་བདག་
འཛིན་དང་། དེ་མ་ཡིན་པ་གཉིས། གང་ཟག་གི་བདག་མེད་རྟོགས་པའི་རིག་པའི་འགལ་
ཟླ་མི་མཐུན་ཕྱོགས་ཀྱི་གཙོ་བོར་གྱུར་པའི་སེམས་བྱུང་རྨོངས་པ་དེ། གང་ཟག་གི་བདག་
འཛིན་དུ་གྱུར་པའི་མ་རིག་པའི་མཚན་ཉིད། གཙོ་བོ་སྨོས་པས་རྨོངས་ཙམ་འགོག །བདག་
འཛིན་དེ་ལ་ཡང་། ལྟ་མིན་དང་ལྟ་བ་གཉིས་ཡོད་དེ། དང་པོ་ནི། འཇིག་ལྟ་དང་མཚུངས་
ལྡན་གྱི་མ་རིག་པ་ལྟ་བུའོ། །འདི་ལ་རྟེན་འབྲེལ་ཆེན་མོར་གཞན་རྒྱུད་ཀྱི་གང་ཟག་རང་
རྐྱ་ཐུབ་པའི་རྫས་ཡོད་དུ་འཛིན་པའི་མ་རིག་པ་བཞག་པ་ཁས་བླངས་མི་ནུས་སམ་སྙམ་སྟེ་
རང་སྟོབས་ཀྱིས་ལོག་པར་འཛིན་པ་ཤེས་འཆལ་ཁོ་ན་ལ་སྦྱར་བའི་ཕྱིར། ལྟ་བ་ལྔ་གང་
རུང་མ་ཡིན་པའི་ལྟ་ངན་དུ་མ་ཞིག་འོང་བར་སྣང་ངོ༌། །འཇིག་ལྟ་ལ་ཡང་གཟུགས་རང་



167
རྟེན་འབྲེལ་རྣམ་བཞག
རྐྱ་ཐུབ་པའི་བདག་ཏུ་ལྟ་བ་ནས་རྣམ་ཤེས་དེ་ལྟར་ལྟ་བའི་བར་བདག་ཏུ་ལྟ་བ་ལྔ་དང་། རང་
རྐྱ་བའི་བདག་ལ་གཟུགས་ལྡན་བར་ལྟ་བ། གཟུགས་རང་རྐྱ་བའི་བདག་གིར་ལྟ་བ། གཟུགས་
ལ་རང་རྐྱ་བའི་བདག་གནས་པར་ལྟ་བ་སོགས་བདག་གིར་ལྟ་བ་བཅོ་ལྔ་ཀུན་བཏུས་ལས་
གསུངས་སོ། །ཞེ་སྡང་དང་མཚུངས་ལྡན་གྱི་མ་རིག་པ་མཐའ་གཅིག་ཏུ་བདག་འཛིན་མ་
ཡིན་པ་ལ་བཤད་ཀྱང་། དབུ་མ་ལྟར་ན་ཞིབ་ཆ་དགོས། ཡན་ལག་དང་པོ་ལ་ཡང་རྒྱུ་དང་ ་
དུས་ཀྱི་ཀུན་སློང་གཉིས་ཡོད་ཅིང༌། རང་གིས་ཀུན་ནས་བསླང་བྱར་གྱུར་པའི་ཡན་ལག་
གཉིས་པའི་ཀུན་སློང་གི་ཐོག་མར་བྱུང་བའི་འཇིག་ལྟའི་རིགས་གནས་ཀྱི་སེམས་བྱུང་རྨོངས་
པ་དེ། ཐོག་མའི་མ་རིག་པའི་མཚན་ཉིད། རིགས་གནས་སྨོས་པས་ལྟ་མིན་སྡུད་ཅིང་།
ཀུན་སློང་ཙམ་ལ་དུ་མ་ཡོད་པས་དེར་མ་ངེས་ཏེ། བདག་སྔོན་བྱུང་ངམ་མ་བྱུང་། སླར་
འབྱུང་ངམ་མི་འབྱུང་སྙམ་དུ་ཐེ་ཚོམ་པ་དང་། དབྱེ་བ་མེད་པར་དེ་གཉིས་ལ་རྨོངས་ཙམ་
སྟེ། སྔོན་དང་ཕྱི་མཐའ་དང་གཉིས་ཀ་ལ་རྨོངས་པ་གསུམ་དང་། རང་གཞན་གྱི་རྒྱུད་ཀྱི་
ང་ལ་བདག་ཏུ་ཞན་པ་དང་། གཉིས་ཀ་ལ་རྨོངས་ཙམ་གཅིག་སྟེ། ནང་དང་ཕྱི་དང་གཉིས་
ཀ་ལ་རྨོངས་པ་གསུམ་དང་། ལས་དང་རྣམ་སྨིན་མི་འཆོལ་བར་འགྲུབ་པ་ལ་རྨོངས་པ་དང་།
དབང་ཕྱུག་བྱེད་པོར་འཛིན་པ་ལྟ་བུ་ལས་དང་རྣམ་སྨིན་དང་གཉིས་ཀ་ལ་རྨོངས་པ་སྟེ་གསུམ་
དང་། དཀོན་མཆོག་གསུམ་ལ་རྨོངས་པའི་གསུམ་དང་། བདེན་བཞི་ལ་སོ་སོར་ལོག་ཞུགས་
བཞི་བཞིའི་སྒོས་རྨོངས་པ་བཞི་དང་། ཀུན་ཉོན་གྱི་རྒྱུ་ཡན་ལག་སྔ་མས་ཕྱི་མ་སྐྱེད་ཅིང་
ཕྱི་མ་སྔ་མ་ལས་འབྱུང་ཚུལ་དང་། རྣམ་བྱང་གི་རྒྱུ་དམ་པ་བསྟེན་པ། ཆོས་མཉན་པ།
ཚུལ་བཞིན་ཡིད་ལ་བྱེད་པ། སྔོན་གོམས་པ་དང་བཞི་ལས་འབྲས་བུ་བྱང་ཕྱོགས་སོ་བདུན་



168
རྟེན་འབྲེལ་རྣམ་བཞག
འབྱུང་བ་ལ་རྨོངས་པ་དང་། དྲན་ཉེ་ཡང་དག་སྤང་བ་རྫུ་འཕྲུལ་གྱི་རྐང་པ་དབང་པོ་སྟོབས་
བྱང་ལག་འཕགས་ལམ་ཡན་ལག་སྟེ། བྱང་ཕྱོགས་སྡེ་ཚན་བདུན་ནི་དགེ་སོགས་ཡིན་ཅིང་།
དེའི་མི་མཐུན་ཕྱོགས་མི་ཤེས་པ་དང༌། ལེ་ལོ་དང་། གཡེང་བ་དང༌། མི་མོས་པ་དང་།
དྲན་ཤེས་བཞིན་ཉམས་པས་སྟོབས་ཆུང་བ་དང༌། མཐོང་སྤང་དང་སྒོམ་སྤང་རྣམས་མི་
དགེ་བ་དང་ཁ་ན་མ་ཐོ་བ་དང་བཅས་པ་སོགས་ལ་རྨོངས་པ་ནས་བྱང་ཕྱོགས་རྣམས་མ་དག་
ས་བདུན་དུ་མི་མཐུན་ཕྱོགས་དང་འདྲེས་པར་འབྱུང་ཡང་། དག་ས་ལ་དེ་ལྟར་མ་ཡིན་
པའི་རྣམ་དབྱེ་ལ་རྨོངས་པའི་བར་རྒྱུ་དང་ཡང་དག་པར་འབྱུང་བ་དང་དགེ་མི་དགེ་ཁ་ན་མ་
ཐོ་བ་དང་བཅས་མ་བཅས་བསྟེན་བྱ་ཡིན་མིན་ངན་པ་དང་གྱ་ནོམ་ནག་པོ་དང་དཀར་པོ་དང་
རྣམ་པར་དབྱེ་བ་དང་བཅས་པ་ལ་རྨོངས་པ་སྟེ་བཅུ་གསུམ་དང་། སྐྱེ་མཆེད་དྲུག་ཇི་ལྟ་བ་
བཞིན་ཤེས་པར་རློམ་པའི་མངོན་པའི་ང་རྒྱལ་དང་མཚུངས་ལྡན་གྱི་མ་རིག་པ་སྐྱེ་མཆེད་དྲུག་
ལ་རྨོངས་པ་གཅིག་རྣམས་སུ་ཡོད་པའི་ཕྱིར། འདི་དག་ཀྱང་བདུན་དུ་འདུ་སྟེ། དུས་ལ་
རྨོངས་པ་གསུམ་དང་། དངོས་པོ་ལ་གསུམ། འཕོ་བ་ལ་གསུམ། མཆོག་ལ་གསུམ། །དེ་
ཁོ་ན་ཉིད་ལ་བཞི། ཀུན་བྱང་ལ་བཅུ་གསུམ། མངོན་པའི་ང་རྒྱལ་གྱི་ཀུན་རྨོངས་གཅིག་
ཡོད་པའི་ཕྱིར་སའི་དངོས་གཞིར་ཀུན་བྱང་གི་བཅུ་གསུམ་བསྡོམས་ནས་ལྷག་མ་བཅུ་དགུ་
འཁོར་བར་འཇུག་ལྡོག་ལ་སྦྱར་ཏེ་ངོས་འཛིན་སྔར་དང་མི་འདྲ་བ་ཅུང་ཟད་ཡོད་དོ། །སུམ་
ཅུ་པོ་དེ་ལ་མ་རྟོགས་ལོག་རྟོག་ཐེ་ཚོམ་གསུམ་དང་མཚུངས་ལྡན་རེ་དང་། དེ་ལ་ཆུང་འབྲིང་
ཆེ་གསུམ་རེ། དེ་རེ་རེ་ལ་ཐོས་བསམ་སྒོམ་པའི་གེགས་གསུམ་རེ་སྟེ་བརྒྱད་བརྒྱ་དང་བཅུ་
འབྱུང་ཚུལ་དང་དབྱེ་བའི་རྣམ་གྲངས་སྟོན་པར། མདོ་ལས། མི་ཤེས་པ་དང་མི་མཐོང་



169
རྟེན་འབྲེལ་རྣམ་བཞག
བ་དང་མངོན་པར་མི་རྟོགས་པ་དང་རྨོངས་པ་དང་ཀུན་ཏུ་རྨོངས་པ་དང་མུན་པའི་རྣམ་པ་
ཞེས་བྱ་བ་འདི་ནི་མ་རིག་པ་ཞེས་བྱའོ། །ཞེས་གསུངས་ཏེ། དེ་ལ་དགོངས་ནས་འགྲེལ་
པས་ཀྱང་། མི་ཤེས་པ་ལ་སོགས་པ་ནི་རྣམ་གྲངས་སོ། །ཞེས་བཤད་དོ། །མདོའི་དོན་ནི།
དང་པོ་གསུམ་གྱིས་ཐོས་བསམ་སྒོམ་པ་ལ་གེགས་བྱེད་པའི་མ་རིག་པ་གསུམ་བྱེད་ལས་དང་
མཐུན་པའི་མིང་གིས་བསྟན་ཅིང་། ཕྱི་མ་གསུམ་ནི་ཐེ་ཚོམ་ལོག་རྟོག་མ་རྟོགས་པ་དང་
མཚུངས་ལྡན་གསུམ་དང་། ཆུང་འབྲིང་ཆེ་གསུམ་དང་། གཟུགས་མེད་གཟུགས་དང་
འདོད་པའི་སས་བསྡུས་གསུམ་ལ་ཡང་སྦྱར་བའི་སྦྱོར་ཚུལ་སོ་སོའི་དབང་དུ་བྱས་ན་མི་འགལ་
ལོ། །གཉིས་པ་གྲུབ་མཐའ་སོ་སོའི་འདོད་ཚུལ་ལ། སྤྱི་དང་། མ་འདྲེས་པའི་མ་རིག་པ་
འདོད་ཚུལ་གཉིས། དང་པོ་ནི། བྱེ་སྨྲ་དང་སེམས་ཙམ་པ་གཉིས་ན་རེ། དབུ་མ་པ་ཁྱོད་
ཀྱིས་མ་རིག་པ་ཞེས་པའི་དགག་སྒྲ་སྨད་པ་ལ་བྱས་ནས་ཤེས་རབ་ངན་པ་ཞིག་མ་རིག་པར་
འདོད་པ་མི་འཐད་པར་ཐལ། དེ་ལྟ་མ་ཡིན་པའི་ཕྱིར་ཞེས་སྟོན་པར། མཛོད་ལས། ཤེས་
རབ་ངན་པའོ་མིན་ལྟའི་ཕྱིར། ཞེས་བྱུང་། གལ་ཏེ་ལྟ་བའི་ཀུན་སྦྱོར་དང་མ་རིག་པའི་
ཀུན་སྦྱོར་འགལ་ཡང་འདིར་མ་རིག་པར་འདོད་པའི་ཤེས་རབ་ངན་པ་དེ་ལྟ་བ་ལས་གཞན་
ཞིག་གོ་ཞེས་ཀྱང་སྨྲ་མི་ནུས་ཏེ། ལྟ་བ་ནི་མ་རིག་དེ་དང་མཚུངས་ལྡན་དུ་ཡོད་ལ། ཡང་
དེ་ལས་ལོགས་སུ་ཤེས་རབ་ཀྱི་རྫས་ཞིག་བཞག་ན་རྫས་མཚུངས་ཉམས་པའི་ཕྱིར། མཛོད་
ལས། ལྟ་བ་དེ་དང་མཚུངས་ལྡན་ཕྱིར། །ཞེས་བྱུང༌། རྟོག་དཔྱོད་སོགས་ལ་ཞིབ་ཆ་
གོས། གཞན་ཡང་། འཇིག་ལྟ་ཆོས་ཅན། མ་རིག་པ་མ་ཡིན་པར་ཐལ། མདོ་ལས་མ་
རིག་པས་ཉེ་བ་ར་ཉོན་མོངས་ཅན་དུ་གྱུར་པའི་ཤེས་རབ་ཅེས་མ་རིག་པས་ཉོན་མོངས་ཅན་



170
རྟེན་འབྲེལ་རྣམ་བཞག
དུ་བྱ་རྒྱུ་ལ་གསུངས་པའི་ཕྱིར། མཛོད་ལས། ཤེས་རབ་ཉོན་མོངས་བསྟན་ཕྱིར་རོ། །ཞེས་
བྱུང་། བསྡུ་བ་ཡང་དེ་དང་མཐུན་ཞིང་། ལུང་དེ་དག་རྟེན་འབྲེལ་ཆེན་མོར་འབྲུ་སྣོན་ཚུལ་
དེ་ཉིད་ལ་བལྟའོ། །དཔལ་ལྡན་ཆོས་གྲགས་དང་ཟླ་བ་སོགས་ཀྱིས་དེ་བཀག་ཚུལ་ནི། ཐོག་
མའི་མ་རིག་པ་དེས་བདག་མེད་རྟོགས་པའི་ཤེས་རབ་ཀྱི་ལོག་ཕྱོགས་མ་བཟུང་ན་དེ་གཉིས་
འཛིན་སྟངས་དངོས་འགལ་དུ་མི་འགྲོ་བས་དྲུངས་འབྱིན་མི་ནུས་ཤིང་། རང་ཉིད་འདོད་
པའི་དཔེ་དང་ཡང་འགལ་ཏེ། མཛའ་བའི་འགལ་ཟླ་ལ་དགྲ་ལྟ་བུ་དགོས་ཀྱི་བར་མ་ཞིག་
མི་ཡོང་ལ། རྫུན་ཚིག་གི་འགལ་ཟླ་ལ་ཡང་བདེན་ཚིག་དགོས་པའི་ཕྱིར། དེས་ན་འཇིག་
ལྟ་མ་རིག་པ་ཡིན་ཏེ། རིག་པ་ཡེ་ཤེས་དང་འཛིན་སྟངས་དངོས་སུ་འགལ་བའི་སྒོ་ནས་དེའི་
མི་མཐུན་ཕྱོགས་སུ་སོང་བའི་ཕྱིར། རྣམ་འགྲེལ་ལས། རིག་པའི་མི་མཐུན་ཕྱོགས་ཕྱིར་
དང་། སེམས་བྱུང་ཉིད་ཀྱིས་དམིགས་པའི་ཕྱིར། ལོག་པར་དམིགས་ཉིད་མ་རིག་པར།
གསུངས་ཕྱིར་གཞན་ནི་རིགས་མ་ཡིན། །ཞེས་གསུངས་པའི་ཕྱིར། རྐང་པ་གཉིས་པའི་
སྒྲའི་དོན་བསྟན་ཅིང་ཕྱི་མ་གཉིས་སྔར་བཤད་ཟིན་ཏོ། །གཉིས་པ་མ་འདྲེས་པའི་མ་རིག་
པ་འདོད་ཚུལ་ལ། བྱེ་སྨྲ་རྣམས་ལྟ་བ་ལྔ་དང་། ལྟ་མིན་གཞན་བཞི། ཁྲོ་སོགས་བཅུ་གང་
དང་ཡང་མཚུངས་ལྡན་མ་ཡིན་པའི་མ་རིག་པ་ཞིག་ལ་འདོད་དོ། །དེ་སྐད་དུ་ཡང་། མཛོད་
ལས། མི་དགེ་ལ་ནི་མ་འདྲེས་དང་། ལྟ་དང་ལྡན་ལ་ཉི་ཤུ་འབྱུང༌། ཞེས་བྱུང༌། འབྱུང་
ཚུལ་ནི། དེ་དང་མཚུངས་ལྡན་གྱི་སེམས་དེ་ཆོས་ཅན། ཁྱོད་ཀྱི་འཁོར་དུ་སེམས་བྱུང་
ཉི་ཤུ་འབྱུང་སྟེ། སེམས་ཀྱི་ས་མང་བཅུ། ཉོན་མོངས་པའི་ས་མང་དྲུག །མི་དགེ་བའི་ས་
མང་གཉིས། རྟོག་དཔྱོད་གཉིས་དང་བཅས་པ་འབྱུང་པའི་ཕྱིར། མཛོད་ལས། ཚོར་



171
རྟེན་འབྲེལ་རྣམ་བཞག
དང་སེམས་བ་འདུ་ཤེས་དང་། །འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་
མོས་པ་དང༌། །ཏིང་ངེ་འཛིན་སེམས་ཐམས་ཅད་ལ། །ཞེས་དང་། །རྨོངས་དང་བག་
མེད་ལེ་ལོ་དང་། མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང་།
ཞེས་གསུས་པའི་ཕྱིར། ཟུར་ཕྱི་མ་གཉིས་གྲུབ་སྟེ། འཇིག་ལྟ་མཐར་ལྟ་གཉིས་དང་མཚུངས་
ལྡན་ཅི་རིག་ལས་གཞན་པའི་འདོད་ཉོན་ཡིན་པའི་ཕྱིར། ཁམས་གོང་ན་དེའི་འཁོར་དུ་བཅུ་ ་
དྲུག་དང་བཅུ་བདུན་བཅོ་བརྒྱད་ཡང་འབྱུང་ངོ༌། །སེམས་ཙམ་པས་གཙོ་བོར་ཉོན་ཡིད་
འཁོར་ལ་འདོད་ཀྱང་མ་ངེས་ཏེ། ཀུན་བཏུས་ལས། མ་རིག་པ་མ་འདྲེས་པ་གང་ཡིན་པ་
དེ་ནི་འདོད་པའི་ཁམས་ན་ཡོད་མི་བདེ་བ་དང་། བཏང་སྙོམས་དང་མཚུངས་པར་ལྡན་ནོ།
ཞེས་གསུངས་ཤིང་། ཉོན་ཡིད་འཁོར་ལ་ཡིད་མི་བདེ་མེད་པས་མཛོད་ལྟར་འཇུག་ཤེས་
གཅིག་ཀྱང་འདོད་པར་མངོན་ནོ། །མ་འདྲེས་པའི་དོན་ཡང་མཛོད་ལས་མཚུངས་ལྡན་མ་
འདྲེས་པ་ལ་བཤད་ཅིང༌། བཙུན་པ་ངོ་བོ་ཉིད་མེད་པས་སངས་རྒྱས་ཁོ་ནར་ཡོད་ལ་དེའི་
ཆོས་མ་འདྲེས་པར་བཤད་པ་ལྟར་ཉོན་ཡིད་ཁོ་ན་ལ་ཡོད་པས་རྟེན་མ་འདྲེས་པར་བཤད། དོན་
གསང་མཁན་པོས་འདིས་རང་སྟོབས་ཀྱིས་ཆགས་སོགས་འདྲེན་ཀྱང་གཞན་གྱིས་འདི་འདྲེན་
མི་ནུས་པའི་ཕྱིར་མཐུ་མ་འདྲེས་པའམ་རྫས་མ་འདྲེས་པ་ལ་བཤད་དོ། །ཕྱི་མ་མི་འཐད་
དེ། དེ་དག་ཕན་ཚུན་བརྟེན་ནས་འཇུག་པས་འདི་ཁོ་ནས་དྲངས་ཞེས་བཞག་ཏུ་མེད་པའི་
ཕྱིར། དེས་ན་ཉོན་ཡིད་འཁོར་གཞིར་བཞག་ལ་སྔ་མ་ཉིད་རྗེ་བླ་མས་འཐད་ཕྱོགས་སུ་མཛད་
དོ། །རྩོད་སྤོང་ལ་ཁོ་ན་རེ། འཇིག་ལྟ་ལ་མཐོང་སྤང་མེད་པར་ཐལ། དེ་ལ་ཉོན་ཡིད་
འཁོར་གྱིས་ཁྱབ་པའི་ཕྱིར་ན་མ་གྲུབ་སྟེ། མཐོང་སྤང་ཀུན་སྦྱོར་གསུམ་ཡོད་པའི་ཕྱིར་དང་།



172
རྟེན་འབྲེལ་རྣམ་བཞག
འཇིག་ལྟ་ལ་ཀུན་བཏགས་དང་ལྷན་སྐྱེས་གཉིས་མི་འབྱེད་པ་བྱེ་སྨྲའི་ལུགས་སུ་གསུངས་པའི་
ཕྱིར། ཡང་ཁོ་ན་རེ། ཐོག་མའི་མ་རིག་པའི་མཚན་ཉིད་དེ་མི་འཐད་པར་ཐལ། དེ་ལ་
གཉིས་པ་འདུ་བྱེད་ཀྱི་དངོས་རྒྱུས་མ་ཁྱབ་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་གཉིས་
ཀྱི་བར་དུ་སྦྱོར་མཐའི་ཡིད་བྱེད་ཀྱིས་ཆོད་པ་ཡོད་ལ། མི་དགེ་བའི་རྩ་བ་གསུམ་ཅི་རིགས་
ཀྱིས་ཆོད་པའང་ཡོད་པའི་ཕྱིར། ཡང་ཁོ་ན་རེ། འཇིག་ལྟ་ཆོས་ཅན། རྩ་ཉོན་དྲུག་གི་
གྲངས་འདྲེན་གྱི་མ་རིག་པ་ཡིན་པར་ཐལ། དེའི་ནང་ཚན་གང་ཞིག །མ་རིག་པ་ཡིན་པའི་
ཕྱིར་ན་མ་ཁྱབ། ཡང་ཁོ་ན་རེ། མ་འདྲེས་པའི་མ་རིག་པ་ལ་ཉོན་ཡིད་འཁོར་དགོས་པར་
ཐལ། ཉོན་ཡིད་མེད་ན་མ་འདྲེས་པའི་མ་རིག་པ་མེད་པར་ཐལ་བ་འཕངས་ཚུལ་ཡོད་པའི་
ཕྱིར་ན་མ་ཁྱབ། རྟག་ཏུ་མངོན་གྱུར་དུ་འཇུག་པའི་དེ་མེད་པར་ཐལ་བ་འཕངས་པ་ཡིན་
པའི་ཕྱིར། ཡང་ཁོ་ན་རེ། རང་རྒྱུད་ཀྱི་མ་རིག་པའི་དབང་གིས་འཁོར་བར་འཁོར་བའི་
གང་ཟག་མེད་པར་ཐལ། དེ་དེའི་རྒྱུད་ཀྱི་འཁོར་བའི་རྒྱུ་མ་ཡིན་པའི་ཕྱིར་ན་མ་ཁྱབ། ཡང་
ཁོ་ན་རེ། མ་རིག་པའི་རྒྱུ་མེད་པར་ཐལ། འདིར་དངོས་སུ་མ་བསྟན་པའི་ཕྱིར་ན་མ་ཁྱབ་
སྟེ། འདིར་མ་རིག་པ་དང་པོར་བསྟན་པ་འཁོར་བའི་རྩ་བ་དེ་ལ་ཐུག་པར་ཤེས་ཆེད་ཡིན་
པའི་ཕྱིར། དེ་བཞིན་དུ་སྨྲེ་སྔགས་སོགས་སློང་བའི་ཡིད་ཚོར་མྱ་ངན་དང་། དེ་ལས་གཞན་
པའི་ཡིད་མི་བདེ་སོགས་སྐྱོ་བ་བསྐྱེད་པའི་ཆེད་ཙམ་གསུངས་ཀྱང་རྒ་ཤིའི་འོག་ཏུ་ཡན་ལག་
གཞན་གསུངས་པས་ཕྱི་མཐའ་བཟུང་བར་མི་འགྱུར་བ་ཤེས་སླ། དགྲ་བཅོམ་པའི་རྒྱུད་ལ་
འཁོར་བ་ལྡན་མི་ལྡན་སོགས་ཀུན་མཁྱེན་བར་མའི་གསུང་ལ་བལྟའོ། །གཉིས་པ་འདུ་བྱེད་
བཤད་པ་ལ། དགག་བཞག་སྤོང་གསུམ། །དང་པོ་ནི། མཛོད་ལྟར་ལུས་ངག་གི་ལས་



173
རྟེན་འབྲེལ་རྣམ་བཞག
གཟུགས་ཅན་ཁོ་ན་བསམ་པའི་ལས་དང༌། ཡིད་ལས་སེམས་པའི་ལས་སུ་འདོད་ཟེར་ན།
མི་འཐད་པར་ཐལ། ཡིད་ལས་ཀྱང་མཐར་ཐུག་གྲུབ་པའི་ཚེ་བསམ་པའི་ལས་སུ་འཇོག་
པའི་ཕྱིར། ཀུན་བཏུས་ལས། - བསམ་པའི་ལས་གང་ཞེ་ན། ལུས་དང་ངག་དང་ཡིད་ཀྱི་
ལས་སོ། །ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་ཐལ། ལས་སྤྱི་
ཙམ་གཟུགས་ཅན་དུ་སུས་ཀྱང་མི་འདོད་ལ། ལུས་ངག་གིས་ལས་གཟུགས་ཅན་དུ་འདོད་
པ་ཡང་བྱེ་སྨྲ་དང་ཐལ་འགྱུར་བ་གཉིས་ལས་མེད་པའི་ཕྱིར་རྩ་ཤེ་ཊིཀ་ཆེན་ལས། གཞུང་
གཞན་ལས་བྱེ་བྲག་ཏུ་སྨྲ་བས་ལུས་ངག་གི་ལས་གཟུགས་ཅན་དུ་འདོད་པ་བཀག་ནས། ལུས་
ངག་གི་བྱ་བ་ལ་འཇུག་པའི་དུས་ཀྱི་སེམས་པ་ལ་བཤད་མོད་ཀྱང་ཟླ་བས་གཟུགས་ཅན་དུ་
བཞེད་དོ། །ཞེས་གསུངས་པའི་ཕྱིར། ལུང་འདིའི་དོན་དུ་བསམས་ནས་ལུས་ཀྱི་རྣམ་པར་
རིག་བྱེད་དང་མཉམ་དུ་འཇུག་པའི་སེམས་པ་ཁོ་ན་ལུས་ལས་ཞེས་སོགས་སྨྲ་བའང་མི་འཐད་
དེ། རྣམ་འགྱུར་གྱིས་རྫུན་བྱས་པ་ངག་ལས་དང་། ངན་སྔགས་ཀྱིས་སྲོག་བཅད་པ་ལུས་
ལས་ཡིན་པའི་ཕྱིར། ཁ་ཅིག་ན་རེ། བྱེ་སྨྲའི་ལུགས་ལ་ངག་ལས་སུ་གྱུར་པའི་བསྟན་བཅོས་
ཡོད་པར་ཐལ། མཛོད་ལས། །ངག་རྣམ་རིག་བྱེད་ནི་ངག་སྒྲ། །ཞེས་དེ་ལ་ངག་སྒྲ་ཞིག་
བཞག་པའི་ཕྱིར་ན་དེའི་ལུགས་ལ་འགལ་ཁྱབ་བོ། །དཔེ་སྟོན་སྡེ་པ་ན་རེ། བརྣབ་སེམས་
གནོད་སེམས་ལོག་ལྟ་གསུམ་ལས་ཡིན་པར་ཐལ། མདོ་ལས། ལས་རྣམ་པ་གསུམ་
བྱས་ཤིང་བསགས་པ་ཡིན་ཞེ་ན། འདི་ལྟ་སྟེ། དགེ་སློང་ལ་ལ་བརྣབ་སེམས་དང་ལྡན་པ་
ཡིན། ཞེས་སོགས་ཀྱིས་དེ་གསུམ་ལས་ལོགས་སུ་ཡིད་ལས་མ་བཤད་པའི་ཕྱིར་ཟེར་ན་
མ་ཁྱབ། འདོད་མི་ནུས་ཏེ། ལས་ཉོན་གཉིས་འགལ་བའི་ཕྱིར་དང་། མཛོད་ལས། ལས་



.174
རྟེན་འབྲེལ་རྣམ་བཞག་
ཀྱང་ཡིན་ལ་བདེ་འགྲོ་དང་ངན་འགྲོའི་ལམ་ཡང་ཡིན་པས་ལས་ལམ་དུ་འཇོག་ཚུལ་གཅིག་
ཀྱང་གསུངས་སོ། །ཁོ་ན་རེ། སེམས་པ་ཡིན་ན་ལས་ལམ་མ་ཡིན་དགོས་པར་ཐལ། ལམ་
རིམ་ལས། སེམས་པ་ནི་ལས་ཡིན་ལ་ལས་ཀྱི་ལམ་ནི་མ་ཡིན་ནོ། །ཞེས་གསུངས་པའི་
ཕྱིར་ན་མ་ཁྱབ་སྟེ། སྲོག་གཅོད་པའི་ཀུན་སློང་གི་སེམས་པ་ལ་དགོངས་པའི་ཕྱིར། ཡང་
གོ་ཤཱཀ་སོགས་ན་རེ། ལས་དཀར་དང་། དགེ་བའི་ལས་དོན་གཅིག ལས་ནག་དང་མི་
དགེ་བའི་ལས་དོན་གཅིག་ཟེར་ན། ཞེ་སྡང་གིས་ཀུན་ནས་བསླངས་ཏེ་སྲོག་གཅོད་པའི་ཕྱིར་
སྦྱིན་པ་བཏང་བའི་ལས་ཆོས་ཅན། དགེ་བ་ཡིན་པར་ཐལ། དཀར་པོའི་ལས་ཡིན་པའི་
ཕྱིར་ཏེ། ངོ་བོ་སྦྱིན་པའི་ལས་ཡིན་པ་གང་ཞིག །སྦྱིན་པ་ངོ་བོ་ཉིད་ཀྱིས་དགེ་བར་བཤད་
པའི་ཕྱིར། འདོད་མི་ནུས་ཏེ། རྣམ་སྨིན་ནག་པའི་ལས་ཡིན་པའི་ཕྱིར་ཏེ། རྣམ་སྨིན་དཀར་
ནག་བསམ་པ་དཀར་ནག་ལ་རག་ལས་པའི་ཕྱིར། རིན་ཆེན་ཕྲེང་བ་ལས། འདོད་ཆགས་
ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །ཞེས་གསུངས་པའི་ཕྱིར། འདིའི་
དོན་འདོད་པའི་སས་བསྡུས་ཀྱི་དུག་གསུམ་བྱེ་བྲག་པ་གཅིག་ལ་དགོངས་པས་གཏི་མུག་ཐམས་
ཅད་མ་ཡིན་ཏེ། བསོད་ནམས་དང་མི་གཡོ་བའི་ལས་ཀྱི་ཀུན་སློང་གི་འཇིག་ལྟ་ཡོད་ལ།
དགྲ་བཅོམ་པའི་རྒྱུད་ཀྱི་བདག་འཛིན་ཡང་གཏི་མུག་ཏུ་བཤད་པའི་ཕྱིར་བྱས་པ་ལ་ཁོ་ན་རེ།
དེ་ཆོས་ཅན། བསམ་པ་ནག་ལ་སྦྱོར་བ་དཀར་བའི་ལས་མ་ཡིན་པར་ཐལ། སྦྱོར་བ་ནག་
པའི་ལས་ཡིན་པའི་ཕྱིར། དེར་ཐལ། སྦྱོར་བ་ནག་ལ་དངོས་གཞི་དཀར་བའི་ལས་ཡིན་
པའི་ཕྱིར་ན་གྲགས་ཚོད་དང་མཐུན་ཆེད་མ་ཁྱབ་བོ། །འདོད་མི་ནུས་ཏེ། དཀར་ནག་འདྲེས་
ཚུལ་དེ་ལྟར་ཡིན་པ་ཀུན་བཏུས་ལས། བསམ་པ་ནག་ལ་སྦྱོར་བ་དཀར་བའམ། - སྦྱོར་བ་
- བt
*
;
ས
:



175
རྟེན་འབྲེལ་རྣམ་བཞག
ནག་ལ་བསམ་པ་དཀར་བའོ། །ཞེས་གསུས་པའི་ཕྱིར། ཕན་སེམས་ཀྱིས་བུ་སློབ་ལ་མཐོ་
འཚམས་པ་སོགས་ལས་ནག་ཡིན་ཀྱང་དགེ་བར་མི་འགལ་བ་འདིས་ཤེས་སོ། །དེ་ལ་ཁོ་
ན་རེ། ཕན་སེམས་ཀྱིས་ཀུན་ནས་བསླངས་པའི་དེ་ཆོས་ཅན། དཀར་ཆོས་ཀྱང་མ་ཡིན་
པར་ཐལ། དཀར་བའི་ལས་མ་ཡིན་པའི་རྒྱུ་མཚན་འཐད་པའི་ཕྱིར་ན་མ་ཁྱབ། འདོད་
མི་ནུས་ཏེ། རིགས་རྒྱན་ལས། སྤྱད་པ་ལས་བདེ་བ་དཀར་ཆོས་ཀྱི་མཚན་ཉིད། ཅེས་ ་
གསུངས་པའི་ཕྱིར། འདིར་ཁ་ཅིག །ལས་དཀར་དང་དཀར་བའི་ལས་ཀྱི་ཁྱད་འབྱེད་པ་
ནི། སྔོན་གྱི་མཁས་པ་ཐམས་ཅད་ལས་མཛངས་པའི་གཏམ་མོ། །འདི་དང་མཛོད་ཀྱི་
བཤད་པ་མི་མཐུན་ཏེ། མཛོད་ལས། །མི་དགེ་གཟུགས་དང་འདོད་གཏོགས་པའི། །དགེ་
བ་རྣམས་ནི་རིམ་བཞིན་དུ། ནག་དང་དཀར་དང་གཉིས་ཀའི་ལས། །ཞེས་ངོ་བོའི་སྒོ་ནས་
མི་འཇོག་པར་རྒྱུད་ལ་སྦྱར་ཏེ་འདོད་པར་མི་དགེ་བ་ཤུགས་ཆེ་བས་མི་དགེ་བ་གང་ཡིན་གཅིག་
ཏུ་ནག་པ་དང་། འདོད་པའི་བདེ་འགྲོར་འཕེན་བྱེད་ཕལ་ཆེར་མི་དགེ་བ་དང་འདྲེས་པར་
ལྡན་ཞིང་། འབྲས་དུས་ཀྱང་བདེ་སྡུག་འདྲེས་མར་མྱོང་བས་དཀར་ནག་འདྲེས་མ་དང་།
གཟུགས་སུ་སྐྱེ་བ་འཕེན་བྱེད་རྣམ་པ་གཅིག་ཏུ་དཀར་བར་འདོད་ཀྱང་། གཟུགས་མེད་མ་
བཤད་པ་ནི་འདིར་གང་ན་སྒོ་གསུམ་གྱི་ལས་དང་། རྣམ་སྨིན་ཡང་བར་སྲིད་དང་སྐྱེ་སྲིད་
གཉིས་ཀ་ཡོད་པའི་ལས་ཀྱི་དབྱེ་བ་འཆད་པའི་སྐབས་ཡིན་པའི་ཕྱིར། ལུང་དེའི་དཀར་ནག་
འདྲེས་མ་ལ་དགེ་བས་ཁྱབ་ཀྱང་། ཀུན་བཏུས་ཀྱི་དེ་ལ་མ་ཁྱབ་བོ། །ཁ་ཅིག་ན་རེ། ཀུན་
སློང་ལ་ཕན་སེམས་ཡོད་པའི་སྲོག་གཅོད་ཀྱི་ལས་ལ་བསམ་པ་དཀར་ལ་སྦྱོར་བ་ནག་པའི་
ལས་ཀྱི་ཁྱབ་པར་ཐལ། དེད་དཔོན་སྙིང་རྗེ་ཅན་གྱིས་མི་ནག་མདུང་ཐུང་ཅན་བསད་པའི་



རྟེན་འབྲེལ་རྣམ་བཞག
176
ལས་དེ་སྲོག་གཅོད་ཀྱི་ལས་ཡིན་ཀྱང་དགེ་བར་གསུངས་པའི་ཕྱིར་ན་མ་ཁྱབ། ཁ་ཅིག་རྟོགས་
མ་གྲུབ་སྟེ། དེ་སྲོག་གཅོད་ཀྱི་ལས་མ་ཡིན་པའི་ཕྱིར། གཞན་དུ་ན་སངས་རྒྱས་ལ་ཡང་
ཡོད་པར་ཐལ་ལོ་ཞེས་ཟེར། འོ་ན། ས་མཐོན་པོ་ལ་ལུས་ངག་གི་བདུན་མ་གནང་བར་
ཐལ། དེའི་ཚེ་དེ་དག་བྱེད་པ་མི་སྲིད་པའི་ཕྱིར། རྩ་བར་འདོད་མི་ནུས་ཏེ། ཕན་སེམས་
ཙམ་ཡོད་ཀྱང་དེར་བསད་པས་རང་གིས་བསོད་ནམས་འཐོབ་སྙམ་ན་ལས་འབྲས་ལ་རྨོངས་
པའི་མ་རིག་པ་ཀུན་ནས་བསླངས་པས་མི་དགེ་བར་འགྲོ་བ་དཔེར་ན་དགེ་སློང་མ་སྐྱོང་མས་
ཆོམ་རྐུན་དྲུག་ཅུ་བསད་པས་ཕམ་པ་བྱུང་བ་ལྟ་བུ་ཡིན་པའི་ཕྱིར། ཁ་ཅིག མི་དགེ་བའི་
ལས་གང་ཞིག རྣམ་སྨིན་འབྱིན་ན་རྣམ་སྨིན་མྱོང་ངེས་ཀྱི་ལས་ཡིན་པས་ཁྱབ་ཟེར་ན། མི་
འཐད་པར་ཐལ། ་བྱས་ལ་མ་བསགས་པའི་མི་དགེ་བའི་ལས་ཀྱང་གཉེན་པོས་མ་བཅོམ་
ན་རྣམ་སྨིན་ཆུད་མི་ཟ་བ་གང་ཞིག དེ་མ་ངེས་པའི་ལས་ཡིན་པའི་ཕྱིར། རྣལ་འབྱོར་སྤྱོད་
པའི་ས་ལས། མ་ངེས་པའི་ལས་ནི་བསམས་བཞིན་དུ་བྱས་ལ། མ་བསགས་པ་གང་ཡིན་
པའོ། ཞེས་གསུངས་པའི་ཕྱིར། ཡང་ཁ་ཅིག ངེས་པའི་ལས་ཡིན་ན་རྣམ་སྨིན་མྱོང་ངེས་
ཡིན་པས་ཁྱབ་ཟེར་ན། མ་སྐྱེས་དགྲས་ཕ་བསད་པའི་མཚམས་མེད་ལས་ཆོས་ཅན། དེར་
ཐལ། དེའི་ཕྱིར། རྟགས་གྲུབ་སྟེ། མཚམས་མེད་ལས་ཡིན་པའི་ཕྱིར། ཁྱབ་སྟེ། མཚམས་
མེད་དུ་འགྱུར་བ་ལ་ཕ་མ་གླིང་གསུམ་གྱི་སྐྱེས་པ་བུད་མེད་གང་ཡིན་ཞིང་། གསོད་མཁན་
ཡང་ཟ་མ་སོགས་མ་ཡིན་པ་ཞིག་གིས་འདུ་ཤེས་མ་འཁྲུལ་བའི་སྒོ་ནས་བསམས་བཞིན་དུ་
བྱས་ཏེ་དངོས་གཞི་རྫོགས་དགོས་པའི་ཕྱིར་དང་། ངེས་པའི་ལས་ཀྱི་དོན་དེ་ཡིན་པའི་ཕྱིར།
རྣལ་འབྱོར་སྤྱོད་པའི་ས་ལས། ངེས་པའི་ལས་ནི་བསམས་བཞིན་དུ་བྱས་པ་དང་། བསགས་



177
རྟེན་འབྲེལ་རྣམ་བཞག
པ་གང་ཡིན་པའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྟོག་གེ་འབར་
བ་ལས། རྒྱུར་གྱུར་པའི་སེམས་པས་མངོན་པར་འདུ་བྱས་པ་ནི། སེམས་པའི་ཁྱད་པར་
གཞན་ཐོབ་པ་ན་ཡོངས་སུ་ཟད་པར་འགྱུར་ཏེ། ཇི་ལྟར་སོར་མོའི་ཕྲེང་བ་དང་། མ་སྐྱེས་
དགྲ། ཞེས་སོགས་དང་། བཤེས་སྤྲིངས་ལས། །གང་ཞིག་སྔོན་ཆད་བག་མེད་གྱུར་པ་
དག །ཕྱིས་ནས་བག་དང་ལྡན་པ་ཉིད་གྱུར་ན། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། .
དགའ་བོ་སོར་འཕྲེང་མཐོང་ལྡན་བདེ་བྱེད་བཞིན། །ཞེས་གསུངས་པའི་ཕྱིར། དེས་ན་
དམྱལ་བར་དར་གྱི་ཕོ་ལོང་བརྡབ་པ་ཙམ་སྐྱེས་ཚུལ་བསྟན་པ་ནི་ལས་འབྲས་ལ་ཡིད་ཆེས་
སྐྱེད་པའི་ཕྱིར་ཡིན་ལ། དེའི་རྣམ་སྨིན་གྱི་དམྱལ་བའི་སྡུག་བསྔལ་མ་མྱོང་ཡང་འབྲས་བུ་
ཙམ་མ་ལུས་པར་དག་པ་མ་ཡིན་པའི་ཞིབ་ཆ་དགོས། འདི་ལ་ཁ་ཅིག །མ་སྐྱེས་དགྲ་ལ་
མཚམས་མེད་མ་བྱུང་བར་ཐལ། ཡབ་མ་ཤི་གོང་ནས་གསོད་སེམས་ལོག་པའི་ཕྱིར། འོད་
ལྡན་ལས། མ་སྐྱེས་དགྲས་གསོན་པའི་སྒྲ་ཞིག་ཡོད་ན་མགུ་བའི་རྫས་སྦྱིན་པར་དམ་བཅས་
པ་དང་། གཟུགས་ཅན་སྙིང་པོ་ཤན་ཏུ་མྱུར་བར་འོངས་པ་རྣམས་ཀྱི་སྒྲ་ཐོས་པས་ཤི་བར་
གྱུར་བའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། སྙིང་རྗེ་སྐྱེས་ཀྱང་བསོད་སེམས་
མ་ལོག་པའི་ཕྱིར། དེ་ཉིད་ལས། ་ རབ་ཏུ་སྡང་བའི་གནས་སྐབས་ན་སྦྱོར་བ་བྱས་པ་ནི་
སྙིང་བརྩེ་བའི་གནས་སྐབས་ན་ཡོངས་རྫོགས་ན་ཆུང་ངུ་ཉིད་ཡིན་པས་མ་སྐྱེས་དགྲ་ལ་
མཚམས་མེད་པ་ཆུང་ངུ་ཉིད་བྱུང་བའི་འགལ་བ་མེད་དོ། ཞེས་གསུངས་པའི་ཕྱིར། ཡང་
ཁ་ཅིག གང་ཟག་གཅིག་བསད་པས་མཚམས་མེད་གཉིས་འབྱུང་བ་ཡོད་པར་ཐལ། གཙུག་
ཕུད་ཅན་ལ་དགྲ་བཅོམ་བསད་པའི་དེ་བྱུང་བ་གང་ཞིག ཕ་བསད་པའི་དེ་ཡང་བྱུང་བའི་



རྟེན་འབྲེལ་རྣམ་བཞག་
178
ཕྱིར་ན་མ་ཁྱབ་སྟེ། མཛོད་འགྲེལ་ལས། དགྲ་བཅོམ་པ་མ་ཡིན་པའི་འདུ་ཤེས་ཀྱིས་དགྲ་
བཅོམ་པ་བསད་ན་མཚམས་མེད་པར་འགྱུར་ཏེ། ཞེས་དང་། གང་གིས་ཕ་དགྲ་བཅོམ་
པ་བསད་ན་ཡང་མཚས་མེད་པ་ནི་གཅིག་ཁོ་ནར་འགྱུར་ཏེ། རྟེན་གཅིག་པའི་ཕྱིར། ཞེས་
གསུངས་ཤིང་། ལུང་ལས་གཉིས་སུ་གསུངས་པ་ཡང་སྒོ་གཉིས་ནས་སྨྱོས་པ་ཙམ་ཡིན་པར་
བཤད་དོ། འདུལ་བའི་རྗེས་འབྲང་གི་མངོན་པ་བ་རྣམས་གཙུག་ཕུད་ཅན་ལ་དགྲ་བཅོམ་
བསད་པའི་མཚམས་མེད་མ་བྱུང་པར་འདོད་དེ། འོད་ལྡན་ལས། ལུས་གཅིག་ལ་དགྲ་
བཅོམ་པའི་ཆོས་མེད་པར་ནོར་བས་བསད་ན་མཚམས་མེད་པར་འགྱུར་ན་མི་རུང་གི འོན་
ཀྱང་ཕམ་པ་ནི་སུས་ཀྱང་བཟློག་པར་དཀའོ། །ཞེས་གསུངས་པའི་ཕྱིར། མཚམས་མེད་
ལྷག་མ་རྣམས་འབྱུང་མི་འབྱུང་གི་ཁྱད་པར་ཡང་། མཛོད་ལས། མཚན་ནི་གཞན་དུ་གྱུར་
ཀྱང་འགྱུར། གང་གི་ཟླ་མཚན་ལས་བྱུང་མ། སངས་རྒྱས་བརྡེག་པར་སེམས་ལ་མིན།
བསྣུན་འོག་དྲག་བཅོམ་པ་ལ་མིན། ཞེས་གསུངས་ཏེ་གོ་སློའོ། །ཡང་ཁ་ཅིག །དགེ་འདུན་
འཁོར་ལོའི་དབྱེན་ལ་མནར་མེད་དུ་སྐྱེ་བ་འཕེན་བྱེད་ཀྱིས་ཁྱབ་པར་ཐལ། དབྱེན་གྱི་མཚམས་
མེད་ལ་དེས་ཁྱབ་པའི་ཕྱིར་ན་མ་ཁྱབ། འདོད་མི་ནུས་ཏེ། མ་བསྒྲིབ་ལུང་མ་བསྟན་ཡིན་
པའི་ཕྱིར། དེ་ལ་ཁ་ཅིག་དབྱེན་གྱི་མཚམས་མེད་ལ་ཡང་འཕེན་བྱེད་ལས་ཀྱིས་མ་ཁྱབ་པར་
ཐལ། ཚེ་གཅིག་ལ་མཚམས་མེད་དུ་མ་བསགས་ན་གཅིག་མ་གཏོགས་རྫོགས་བྱེད་ཡིན་
པའི་ཕྱིར། མཛོད་ལས། ལྷག་པའི་གནོད་པ་ལྷག་པར་འགྱུར། །ཞེས་གསུངས་པའི་ཕྱིར་
ཟེར་ན། དེ་བྱེ་སྨྲའི་ལུགས་ཡིན་ཞིང་། དེའི་དབང་དུ་བྱས་ཀྱང་མི་གནོད་དེ། དབྱེན་གྱི་
མཚམས་མེད་ལྕི་ཤོས་ཡིན་པའི་ཕྱིར། གོང་མ་ལྟར་ན་ཤིན་ཏུ་མི་འཐད་པར་ཐལ། མྱོང་



179
རྟེན་འབྲེལ་རྣམ་བཞག
འགྱུར་གསུམ་ཚེ་དེ་དང་དེ་ལ་འགོ་བ་རྩམས་པས་ཆོག་གི རྣམ་སྨིན་རྫོགས་མི་དགོས་པས་
མཚམས་མེད་གཞན་རྣམས་ཀྱང་འཕེན་བྱེད་དུ་བཞག་ཆོག་པའི་ཕྱིར། དེ་ལྟ་མ་ཡིན་ན།གང་
དག་འགོག་བྱམས་ཉོན་མོངས་མེད། །མཐོང་དང་དགྲ་བཅོམ་འབྲས་ལངས་པ། །དེ་ལ་
ཕན་གནོད་བྱས་པ་ཡིས། །འབྲས་བུ་འཕྲལ་དུ་མྱོང་བར་འགྱུར། །ཞེས་སོགས་ཀྱི་བཤད་
པའི་ལས་སྟོབས་ཅན་དུ་མ་ལ་སྐུར་བ་བཏབ་པར་འགྱུར་ཏེ། མིའི་སྡུག་བསྔལ་ཐམས་ཅད་
བསྡོམས་ཀྱང་དམྱལ་བའི་སྡུག་བསྔལ་གྱི་ཆར་མི་འགྲོ་བའི་ཕྱིར། མཛོད་འགྲེལ་ལས་སོ།
བྱེ་སྨྲ་ལྟར་ན་ཚེ་དེ་དང་དེར་རྫོགས་དགོས་པས་ལས་གཅིག་གིས་ལུས་དུ་མ་འཕེན་པ་མེད་
དེ། སྐྱེས་ནས་མྱོང་འགྱུར་སོགས་འཆོལ་བར་འགྱུར་བའི་ཕྱིར། མཛོད་ལས། །གཅིག་
གིས་སྐྱེ་བ་གཅིག་འཕེན་བྱེད། །ཡོངས་རྫོགས་བྱེད་པ་དུ་མ་ཡིན། །ཞེས་གསུངས་སོ། དེས་
ན་མཐོང་ཆོས་མྱོང་འགྱུར་ལ་འཕེན་བྱེད་ལས་མེད་དེ། མཛོད་ལས། གསུམ་གྱི་རིས་ནི་
འཕེན་པར་བྱེད། ཅེས་མྱོང་འགྱུར་ཕྱི་མ་གཉིས། མ་ངེས་པའི་ལས་དང་གསུམ་དམིགས་
ཀྱིས་བསལ་བའི་ཕྱིར། སྐྱེ་ནས་མྱོང་འགྱུར་འཇོག་ཚུལ་ཡང་བསགས་པའི་ཚེ་ལ་ལྟོས་ནས་
འཇོག་པ་མི་འཐད་དེ། འབྲས་བུ་རིམ་གྱིས་པའི་ཕྱིར་མི་འོང་སྐྱེས་འདའ་བ་དེས་ཕྱིར་མི་
འོང་མ་ཐོབ་གོང་དུ་དངོས་གཞི་མ་ཐོབ་པའི་ཕྱིར་བ།སུངས། དོན་གསང་ལས། བར་ཆད་
མེད་ལམ་ཁོ་ནའི་གོང་དུ་ཡང་སྐྱེ་བ། ཞེས་གསུངས་པ་མཆིམས་ཊིཀ་དུ་རང་ལུགས་མཛད་
ཅིང་། ནོར་བཟང་བ་སོགས་ཀྱང་དེ་ལ་འཕེན་བྱེད་བཞག་ནས་རྫོགས་བྱེད་དངོས་གཞི་ལ་
ལྟོས་པར་བཤད་པ་ལྟར་ན་མ་ངེས་ཀྱང་། ཀུན་མཁྱེན་བླ་མའི་གསུང་དང་བསྟུན་ན་དེ་ལ་
འཕེན་བྱེད་མེད་དམ་སྙམ་སྟེ་དཔྱད། རང་ལུགས་ལ། རང་དང་མཚུངས་ལྡན་གྱི་སེམས་



180
རྟེན་འབྲེལ་རྣམ་བཞག
ཡུལ་ལ་གཡོ་ཞིང་བསྐུལ་བར་བྱེད་པའི་སེམས་པས་རབ་ཏུ་ཕྱེ་བ་དེ། ལས་ཀྱི་མཚན་ཉིད།
ལས་ལ་བག་ཆགས་ཡོད་དེ། བཅུ་པ་སྲིད་པ་བག་ཆགས་ཡིན་པའི་ཕྱིར། རྟེན་འབྲེལ་མདོ་
འགྲེལ་ལས། བག་ཆགས་ཀྱི་གནས་སྐབས་ལ་སྲིད་པའི་མིང་ཐོབ་པ་ཡིན་ནོ། །ཞེས་གསུངས་
ཤིང་།.འདི་ཙམ་དབུ་སེམས་ཀུན་མཐུན་པར་དབུ་མའི་མཐའ་དཔྱོད་དུ་གསུངས་པའི་ཕྱིར་
དང་། སོ་ཐར་གྱི་སྡོམ་པ་ལ་སྤོང་བའི་སེམས་པ་ས་བོན་དང་བཅས་པ་བཞག་པའི་ཕྱིར་རོ།
རང་གི་རྒྱུའི་ཀུན་སློང་ཐོག་མའི་མ་རིག་པས་ཀུན་ནས་བསླངས་ཤིང་སྲིད་པར་འཕེན་བྱེད་
ཀྱི་སེམས་པའི་རིགས་སུ་གནས་པ་དེ། གཉིས་པ་འདུ་བྱེད་ཀྱི་ལས་ཀྱི་མཚན་ཉིད། དེ་ལ་
དབྱེ་ན། སྒོ་གསུམ་གྱི་གསུམ་དང༌། ངོ་བོའི་སྒོ་ནས་དཀར་བའི་ལས་སོགས་གསུམ།
རྣམ་སྨིན་གྱི་སྒོ་ནས་འདོད་པའི་བདེ་འགྲོ་དང་། ངན་འགྲོ་དང༌། ཁམས་གོང་མར་འཕེན་
བྱེད་ཀྱི་བསོད་ནམས་དང་། བསོད་ནམས་མ་ཡིན་པ་དང་། མི་གཡོ་བའི་ལས་གསུམ་
བཤད་ཀྱང་། བསོད་ནམས་མ་ཡིན་པ་ལ་འབྲས་གནས་དང་པོ་གཉིས་ཀྱིས་གསར་དུ་
བསགས་པའི་མི་དགེ་བ་ལྟ་བུ་ཡོད་པས་འཕེན་བྱེད་ལས་སུ་མ་ངེས་ཤིང་། སྤྱིར་མི་གཡོ་
བའི་ལས་ཀྱང་བསོད་ནམས་ཀྱི་ལས་ཡིན་པའི་ཞིབ་ཆ་དགོས། མི་གཡོ་བའི་དོན་ཡང་། རྟེན་
འབྲེལ་མདོ་འགྲེལ་ལས། བསམ་གཏན་དང་གཟུགས་མེད་དག་ལ་འདིས་གཡོ་བར་མི་ནུས་
པས་མི་གཡོ་བ་ཡིན་ཏེ། ས་འོག་མའི་ཉོན་མོངས་དེ་དག་གིས་མི་བསྒུལ་བའི་ཕྱིར་རོ། །ཞེས་
པ་ལྟར་རམ། རྣམ་སྨིན་ཁམས་དང་འགྲོ་བ་གཞན་དུ་མི་གཡོ་བ་ལ་ཡང་བཤད་དོ། །སྐྱེ་
བ་འགྲུབ་ཚུལ་གྱི་སྒོ་ནས་ལས་གཅིག་གིས་ལུས་དུ་མ་འཕེན་པ་མ་འགགས་པ་རྩ་མཐུན་དུ་
གྱུར་བའི་ཚེ། རང་སངས་རྒྱས་སྟེང་གནས་བསམ་ཤེས་ལ་བསོད་སྙོམ་གཅིག་ཕུལ་བས་



181
རྟེན་འབྲེལ་རྣམ་བཞག
ལྷར་ལན་བདུན་དང་། འཁོར་བསྒྱུར་དུ་ལན་བདུན་སྐྱེས་ནས་མཐར་ཤཱཀྱའི་རིགས་སུ་སྐྱེས་
པ་ལྟ་བུ་དང་། ལས་དུ་མས་ལུས་གཅིག་འཕེན་པ། མི་ཕལ་པར་སྐྱེ་བ་འཕེན་བྱེད་དུ་མ་
ལ་སྲེད་ལེན་ཚར་གཅིག་གིས་གསོས་བཏབ་ནས་འཁོར་བསྒྱུར་དུ་སྐྱེས་པ་ལྟ་བུ་ཡིན་ལ།
གཅིག་གིས་གཅིག་འཕེན་པ་དང་། དུ་མས་དུ་མ་འཕེན་པ་གཉིས་ནི་གོ་བར་ཟད་དོ། །རྣམ་
སྨིན་འགྲུབ་དུས་ཀྱི་སྒོ་ནས་བྱས་ལ་མ་བསགས་པ་སོགས་བཞི། དང་པོ་ལ་ཡང་། སའི་
དངོས་གཞིར། རྨི་ལམ་དང་། མ་ཤེས་པ་དང་། བསམས་བཞིན་མ་ཡིན་པ་དང་། དྲག་
པོ་མིན་ལ་རྒྱུན་ཆགས་མ་ཡིན་པ་དང་། ནོར་བ་དང་། བརྗེད་པ་དང་། མི་འདོད་བཞིན་
དུ་བྱས་པ་དང་། རང་བཞིན་གྱིས་ལུང་དུ་མ་བསྟན་པ་དང་། འགྱོད་པས་བསལ་བ་དང༌།
གཉེན་པོས་བསལ་བ་སྟེ་བཅུ་གསུམ་ལ། བསྡུ་བར་མི་མཁས་པས་བྱས་པ་དང་། རྨི་ལམ་
དུ་བྱས་པ་དང་། ཆེད་དུ་མ་བྱས་པ་དང་། མི་འདོད་བཞིན་དུ་བྱས་པ་དང་། ལན་གཅིག་
ཁོ་ན་བྱས་ཤིང་སྟོབས་བཞིས་སྲབ་མོར་བྱས་པ་དང༌། འཇིག་རྟེན་པའི་ཆགས་བྲལ་གྱིས་
ས་བོན་ཉམས་སྨད་པ་དང་། འདས་ལམ་གྱིས་ཡང་དག་པར་བཅོམ་པ་སྟེ་བརྒྱད་གསུངས་
སོ། །བསགས་ལ་མ་བྱས་པ་ནི། གསོད་སེམས་ཡུན་རིང་བརྩམས་ཀྱང་སྲོག་མ་བཅད་
པ་དང་། བྱས་བསགས་ཚང་བ་ནི། སྦྱོར་དངོས་མཇུག་གསུམ་ཚང་བའི་སྲོག་གཅོད་ཀྱི་
ལས་ལྟ་བུ། མ་བྱས་མ་བསགས་པ་ནི། གསོད་སེམས་སྐད་ཅིག་བྱས་ཀྱང་འགྱོད་པས་
བཅོམ་པ་ལྟ་བུའོ། །ཡིད་ལས་ལ་མུ་གཉིས་པ་མེད་ཅིང་། དང་པོ་ལས་ཀྱང་ཆེད་དུ་མ་
བྱས་པ་དང་། མི་འདོད་བཞིན་དུ་བྱས་པ་གཉིས་མེད་པར་ལམ་རིམ་ལས་གསུངས་སོ། ལས་
སོ་སོའི་སྦྱོར་བས་རྣམ་སྨིན་དང་། དངོས་གཞིས་རྒྱུ་མཐུན། མཇུག་གིས་བདག་འབྲས་



རྟེན་འབྲེལ་རྣམ་བཞག
182
འབྱིན་པར་མཛོད་ལས་གསུངས་ཤིང་། རྒྱུ་མཐུན་ལ་ཡང་བྱེད་པ་རྒྱུ་མཐུན་དང་། མྱོང་
བ་རྒྱུ་མཐུན་གཉིས་གསུངས་སོ། རྩོད་སྤོང་ལ་ཁོ་ན་རེ། གསོད་སེམས་ཡུན་རིང་བརྩམས་
ཀྱང་སྲོག་མ་བཅད་པའི་ལས་དེ་ཆོས་ཅན། བསགས་ལ་མ་བྱས་པའི་ལས་མ་ཡིན་པ་ཐལ།
ཡིད་ལས་ཡིན་པའི་ཕྱིར་ན་མ་ཁྱབ་སྟེ། ཡིད་ལས་བསགས་ལ་མ་བྱས་པ་མེད་པའི་དོན་
ཡིན་པའི་ཕྱིར་དང་། འདི་གནོད་སེམས་བྱས་བསགས་ཚང་བའི་ལས་ཡིན་ཀྱང་སྲོག་གཅོད་
བསགས་ལ་མ་བྱས་པའི་ལས་ཡིན་པའི་ཕྱིར། འདིས་མཚོན་ནས་རྨི་ལམ་ན་བྱས་པ་མངོན་
ཞེན་གྱིས་གསོས་མ་བཏབ་པའི་བྱས་ལ་མ་བསགས་པ་དང་། གསོས་བཏབ་པའི་བྱས་བསགས་
ཚང་བ་རྣམས་ཀྱང་ཡིད་ལས་སུ་འགྲོ་བ་ཤེས་པར་གྱིས། དེལ་ཁོ་ན་རེ། རྨི་ལམ་གྱི་ལས་
ལ་བྱས་བསགས་ཚང་བ་མེད་པར་ཐལ། བསྡུ་བས་དེ་བྱས་ལ་མ་བསགས་པར་གསུངས་
པའི་ཕྱིརན་མ་ཁྱབ་སྟེ། །ལས་མེད་ལ་སོགས་ཀླན་ཀ་ཡི། ཞེས་སོགས་དབུ་སེམས་རྩོད་
ཚུལ་ཡོད་པའི་ཕྱིར། ཡང་ཁ་ཅིག མཚམས་མེད་སོགས་བཤགས་སྡོམ་གྱིས་དག་པ་མེད་
པར་ཐལ། དེ་མེད་པར་བྱེ་སྨྲས་འདོད་པའི་ཕྱིར་ན་མ་ཁྱབ། རྟགས་གྲུབ་སྟེ། གྲུབ་མཐའ་
གོང་མས་འདག་པར་བཤད་པ་ལས་འབྲས་ལ་སྐུར་འདེབས་སུ་འགྱུར་ཞེས་སྐྱོན་བརྗོད་པར་
རྟོག་གེ་འབར་བ་ལས་གསུངས་པའི་ཕྱིར། ཡང་ཁ་ཅིག དགྲ་བཅོམ་པའི་རྒྱུད་ལ་ངོ་ཚ་
མེད་པ་དང་། ཁྲེལ་མེད་པ་གཉིས་ཡོད་པར་ཐལ། དེ་ལ་མི་དགེ་བའི་ལས་ཡོད་པ་གང་
ཞིག མཛོད་ལས། །མི་དགེ་ལ་ནི་ཁྲེལ་མེད་དང་། ངོ་ཚ་མེད་པའོ། ཞེས་དེ་གཉིས་མི་
དགེ་བའི་ས་མང་དུ་བཤད་པ་ལྟར་ཀུན་བཏུས་ལས་ཀྱང་བཤད་པའི་ཕྱིར་ན་མ་ཁྱབ་སྟེ། མི་
དགེ་བ་ཡོད་ཀྱང་མི་དགེ་བའི་སེམས་ཡོད་མི་དགོས་པའི་ཕྱིར། གལ་ཏེ་ལས་སེམས་པ་ཡིན་



183
རྟེན་འབྲེལ་རྣམ་བཞག
བཞིན་པར་འགྲོ་ན་གྲུབ་མཐའ་སོ་སོས་ལས་འགགས་ཀྱང་འབྲས་བུ་འབྱིན་ནུས་པའི་སྐྱོན་
སྤང་སྣ་ཚོགས་མཛད་པ་འབྲེལ་མེད་པར་འགྱུར་རོ། ཡང་ཁ་ཅིག གོང་འཕོ་དང་རྒྱུད་
གཅིག་པའི་རྒྱུན་ཞུགས་ཆོས་ཅན། དངོས་གཞི་རྒྱུད་ལྡན་ཡིན་པར་ཐལ། གོང་མར་སྐྱེ་
བ་འཕེན་བྱེད་ཀྱི་ལས་རྒྱུད་ལྡན་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། སྤེལ་སྒོམ་
གྱི་ནང་ཚན་གནས་གཙང་གི་སྐྱེ་བ་འཕེན་བྱེད་ཀྱི་ལས་སུ་བསྒྱུར་རྒྱུའི་འབྲས་བུ་ཆེ་བར་འཕེན་
བྱེད་ལས་རྒྱུད་ལྡན་ཡིན་པའི་ཕྱིར། དོན་གསང་ལས། མི་གཡོ་བའིལས་བསམ་གཏན་
སྤེལ་མ་དང་མཚུངས་པར་ལྡན་པ། ཞེས་སོགས་གསུངས་པའི་ཕྱིར། འགའ་ཞིག་གནས་
གཙང་དུ་སྐྱེ་བའི་རྒྱུ་ཙམ་དུ་བསྒྱུར་བ་ཡིན་གྱི་གནས་གཙང་སྐྱེ་བ་འཕེན་བྱེད་ཀྱི་ལས་མི་བཞག་
གོ་གསུངས་པ་ནི། ཀུན་མཁྱེན་བླ་མའི་གསུང་དུ་མ་དང་འགལ་ཞིང་། རིགས་པས་ཀྱང་
མི་འགྲུབ་སྟེ། གཟུགས་ཀྱི་སྐྱེ་སྲིད་བཅུ་བདུན་ཡོད་པའི་ཕྱིར། ཡང་ཁ་ཅིག ལས་གཅིག་
གིས་འཁོར་བསྒྱུར་སྟོང་འཕངས་པའི་དང་པོ་དང་། ཐ་མ་འཕེན་བྱེད་དོན་གཅིག་པར་ཐལ།
དེའི་ཡིན་པ་ཡོད་པའི་ཕྱིར་ན་མ་ཁྱབ་སྟེ། སྔ་མ་གང་དང་གང་འཕངས་པ་དེ་འཕེན་བྱེད་
མ་ཡིན་པར་འགྱུར་བའི་ཕྱིར་ཏེ། འདུ་བྱེད་དང་བཅུ་པ་སྲིད་པ་ལ་མུ་བཞི་བརྩི་ཚུལ་ཡོད་
པའི་ཕྱིར། ཡང་ཁ་ཅིག ཚིག་རྩུབ་ཀྱི་རྣམ་སྨིན་ལ་བུད་མེད་ཀྱི་སྐྱེ་བ་ཡོད་པར་ཐལ། སྡེ་
སྣོད་གསུམ་པ་ཞིག་ཚིག་རྩུབ་ཀྱི་དབང་གི་སྐྱེ་བ་ལྔ་བརྒྱར་བུད་མེད་དུ་གྱུར་པར་གསུངས་
པའི་ཕྱིར་ན་མ་ཁྱབ་སྟེ། སྐྱེས་པར་འཕེན་བྱེད་དེ་དེར་བསྒྱུར་བའི་དོན་ཡིན་པའི་ཕྱིར། འདིས་
ཚེ་ཐུང་ངུར་གྱུར་པ་དང་ཚེ་ཐུང་དུ་མི་གཅིག་པ་སོགས་འཕེན་རྫོགས་ཀྱི་ཞིབ་ཆ་ཤེས་སོ། ཡང་
ཁ་ཅིག མཚམས་མེད་ལས་ཀྱི་སྦྱོར་དངོས་གཉིས་ཀའི་ཡིན་པ་ཡོད་པར་ཐལ། ཕ་བསད་



184
རྟེན་འབྲེལ་རྣམ་བཞག
པའི་མཚམས་མེད་ལས་ཀྱི་སྦྱོར་བ་ལ་དགྲ་བཅོམ་བསད་པའི་མཚམས་མེད་ཡོད་པའི་ཕྱིར་
ན་མ་ཁྱབ། ཡང་ཁ་ཅིག གཞན་གྱིས་བྱས་པའི་ལས་ཀྱི་འབྲས་བུ་ལ་ལོངས་སྤྱོད་པ་མེད་
པར་ཐལ། ལས་མ་བྱས་པ་དང་མི་འཕྲད་པའི་ཕྱིར་ན་མ་ཁྱབ། འདོད་མི་ནུས་ཏེ། རྣལ་
འབྱོར་སྤྱོད་པའི་ས་དབུ་མའི་མཐའ་དཔྱོད་དུ་དྲངས་པ་ལས་དེ་འདྲ་ཡོད་པར་གསུངས་ཤིང་།
ལམ་རིམ་ལས་ཀྱང་། སྟོན་པས་ཚོགས་གྲངས་མེད་པ་བསགས་པའི་འབྲས་བུ་ལ་ལོངས་
སྤྱོད་པ་རྣམས་ཀྱི་དེའི་རྒྱུ་ཐམས་ཅད་བསགས་མི་དགོས་ཀྱང་ཆ་གཅིག་བསགས་དགོས་པ་
ཡིན་ནོ། ཞེས་གསུངས་པའི་ཕྱིར། གསུམ་པ་རྣམ་ཤེས་ཀྱི་རྟེན་འབྲེལ་ལ་དགག་བཞག་ ཕ
སྤོང་གསུམ། དང་པོ་ནི། ཁ་ཅིག་ན་རེ། གསུམ་པ་རྣམ་ཤེས་ཀྱི་རྟེན་འབྲེལ་ལ་རྣམ་ཤེས་
ཚོགས་དྲུག་ཡོད་པར་ཐལ། མདོ་སྡེ་འདི་ལས། རྣམ་པར་ཤེས་པ་གང་ཞེ་ན། རྣམ་པར་
ཤེས་པའི་ཚོགས་དྲུག་གོ ཞེས་གསུང་པའི་ཕྱིར་ན་མ་ཁྱབ་སྟེ། སེམས་ཙམ་པ་ལྟར་ན་
ཀུན་གཞི་རྣམ་ཤེས་དྲུག་གི་གནས་ཡིན་པས་དེ་ལ་དགོངས་ཤིང་། དབུ་མ་ལྟར་ན་གསུམ་
པ་རྣམ་ཤེས་སྨོས་པའི་ཟླ་ལ་རྣམ་ཤེས་སྤྱིའི་དབྱེ་བ་བཤད་པ་ཡིན་པའི་ཕྱིར། མཛོད་ཀྱི་རྗེས་
འབྲང་ཁ་ཅིག འདི་སྒྲ་ཇི་བཞིན་དུ་འདོད་དེ། གང་སྤེལ་ལས། སྲིད་པ་བར་མ་ཡོང་རྣམ་
པར་ཤེས་པ་དྲུག་དང་ལྡན་པའི་ཕྱིར། དེ་ལྟར་བཤད་ན་རྣམ་པར་ཤེས་པ་གང་ཞེ་ན། རྣམ་
པར་ཤེས་པའི་ཚོགས་དྲུག་གོ ཞེས་བཞེད་པ་དེ་འཐད་པ་ཡིན་ནོ། །ཞེས་གསུངས་པའི་
ཕྱིར། འོན་ཀྱང་བར་དོར་འབྲས་དུས་ཀྱི་རྣམ་ཤེས་བཞག་པ་མི་འཐད་པར་ཐལ། རྟེན་
འབྲེལ་མདོ་འགྲེལ་ལས། ཅིའི་ཕྱིར་རྣམ་པར་ཤེས་པའི་རྐྱེན་གྱིས་སྲིད་པ་བར་མའི་མིང་
དང་གཟུགས་རྣམ་པར་མ་བཞག་ཅེ་ན། འདུ་བྱེད་ནི་སྐྱེས་པའི་དབང་དུ་བྱས་ཏེ། ཞེས་



185
རྟེན་འབྲེལ་རྣམ་བཞག
གསུངས་པའི་ཕྱིར། ཡང་ཁ་ཅིག བྱེ་སྨྲས་རྒྱུ་དུས་ཀྱི་རྣམ་ཤེས་ཁས་མི་ལེན་ཀྱང་། ལསཀྱི་
བག་ཆགས་བསྒོ་གཞིའི་རྣམ་ཤེས་ཁས་ལེན་ཟེར་ན། འོ་ན། མདོ་སྡེ་པས་ཆོས་ཉིད་ཀྱི་
བསམ་གཏན་ཐོབ་ཅེས་པའི་དོན་ཐོས་བསམ་སོགས་ལ་མ་ལྟོས་པར་སྔོན་གོམས་པའི་བག་
ཆགས་སྨིན་པར་བཤད་པའི་ཕྱོགས་སློབ་དཔོན་གྱི་བཟུང་བ་ལ་བྱེ་སྨྲས་སྐྱོན་མ་བརྗོད་པར་
ཐལ། དེ་བག་ཆགས་ཁསལེན་པའི་ཕྱིར། འདོད་མི་ནུས་ཏེ། རྒྱལ་སྲས་མ་ལས། སློབ་
དཔོན་གྱིས་ས་བོན་ནུས་པའི་ཁྱད་པར་གྱི་མཚན་ཉིད་ཡིན་པར་བཤད་པ་དེས་སུན་འབྱིན་
པར་བྱེད། ཅེས་གསུངས་པའི་ཕྱིར། ཁ་ཅིག བག་ཆགས་མི་འདོད་ཀྱང་ས་བོན་འདོད་
ཟེར་བ་ཡང་དཔྱད་དགོས་ཏེ། དགྲ་བཅོམ་པའི་རྒྱུད་ལ་ཉོན་མོངས་སྐྱེ་བ་ས་བོན་ལ་མི་ལྟོས་
པར་འདོད་པའི་ཕྱིར་དང་། རྒྱས་སྲས་མ་ལས། ནུས་པ་དང་། ས་བོན་དང་། བག་
ཆགས་ཞེས་བྱ་བ་འདི་ནི་དོན་གཅིག་གོ་ཞེས་གསུངས་པའི་ཕྱིར། འདི་ཤེས་སྒྲིབ་ཁས་ལེན་
པའི་ལུགས་ལ་མི་རུང་ངོ༌། གཞན་ཡང་། རྩ་ཤེ་ལས། །གལ་ཏེ་སྨིན་པའི་དུས་བར་དུ།
གནས་ན་ལས་དེ་རྟག་པར་འགྱུར། །གལ་ཏེ་འགག་ན་འགག་གྱུར་པས། འབྲས་བུ་ཇི་
ལྟར་སྐྱེད་པར་འགྱུར། ཞེས་པ་ལྟར། གཞན་སྡེས་བརྩད་པའིལན་དུ་བྱེ་སྨྲ་ཁ་ཅིག་ཐོབ་
པ་དང་། ཁ་ཅིག་ཆུད་ཟ་བ་ཁས་བླངས་ནས་སྐྱོན་སྤོང་བྱེད། ཁ་ཆེ་བ་དང་མདོ་སྡེ་པས་
རྣམ་ཤེས་ཀྱི་རྒྱུན་དང༌། ་སེམས་ཙམ་པས་ཀུན་གཞི། རང་རྒྱུད་པས་ཡིད་ཀྱི་རྣམ་ཤེས།
ཐལ་འགྱུར་བས་ཞིག་པ་ཁས་བླངས་ནས་སྐྱོན་སྤོང་བྱས་པ་མ་ཡིན་པར་ཐལ། བྱེ་སྨྲས་དེ་
ལྟར་འདོད་དགོས་པ་བག་ཆགས་ཁས་མ་བླངས་པའི་དབང་གིས་མ་ཡིན་པའི་ཕྱིར། ཡང་
ཁ་ཅིག རྒྱུ་དུས་ཀྱི་རྣམ་ཤེས་བཅུ་པ་སྲིད་པའི་བར་དང་། འབྲས་དུས་ཀྱི་རྣམ་ཤེས་ཉིང་



རྟེན་འབྲེལ་རྣམ་བཞག
186
མཚམས་སྦྱར་མ་ཐག་ཁོ་ནར་འཇོག་ཟེར་ན། རྒྱུ་དུས་ཀྱི་རྣམ་ཤེས་དེ་ཚར་གཅིག་པའི་
མིང་གཟུགས་ཀྱི་བར་དུ་མི་འགྲོ་བར་ཐལ། གནས་སྐབས་པའི་བཤད་པ་གྲུབ་མཐའ་ཐམས་
ཅད་ལ་སྦྱོར་རིགས་པ་དེའི་ཕྱིར། འདོད་ན། རྣམ་པར་ཤེས་པའི་རྐྱེན་གྱིས་མིང་དང་གཟུགས་
ཞེས་པའི་རྣམ་ཤེས་ལ་འབྲས་དུས་ཀྱི་རྣམ་ཤེས་གཅིག་ཀྱང་ཡོད་པར་ཐལ་ལོ། འདོད་ན།
འདུ་བྱེད་ཀྱི་རྐྱེན་གྱིས་རྣམ་ཤེས་ཞེས་པའི་རྣམ་ཤེས་ལ་ཡང་དེ་ཡོད་པར་ཐལ། དེ་དང་ཕྱི་
མ་དོན་གཅིག་པའི་ཕྱིར། འདོད་མི་ནུས་ཏེ། རྟེན་འབྲེལ་མདོ་འགྲེལ་ལས། འདུ་བྱེད་
ཀྱིས་ཡོངས་སུ་བསྒོས་པའི་རྣམ་པར་ཤེས་པ་དེ་ཉིད་འདུ་བྱེད་ཀྱི་རྐྱེན་གྱིས་ཡིན་གྱི། ཉིང་
མཚམས་སྦྱོར་བའི་རྣམ་པར་ཤེས་པ་ནི་མ་ཡིན་ནོ། ཞེས་གསུངས་པའི་ཕྱིར། གཞན་ཡང་།
དེ་མི་འཐད་པར་ཐལ། འབྲས་དུས་ཀྱི་རྣམ་ཤེས་དང་། བཞི་པ་མིང་གཟུགས་དུས་མཉམ་
དུ་གྲུབ་པ་གང་ཞིག །ཡ་མཐའ་ཡང་འཆི་སྲིད་བར་དུ་ཡོད་པའི་ཕྱིར། རྟེན་འབྲེལ་མདོ་
འགྲེལ་ལས། ཉིང་མཚམས་སྦྱོར་བའི་རྣམ་པར་ཤེས་པ་དང་བཞི་པ་མིང་གཟུགས་དུས་
མཉམ་དུ་གྲུབ་ཅིང་། ཞེས་དང་། ཡང་དེ་ཉིད་ལས། རྣམ་པར་ཤེས་པ་གང་ཡིན་པ་དང་།
དེ་ལས་གཞན་པའི་མིང་གཟུགས་རྣམས་རྒྱུན་གྱིས་འཇུག་སྟེ། ནམ་མ་ཤིའི་བར་དུ་གཅིག་
ལ་གཅིག་བརྟེན་པའི་རྒྱུན་རྗེས་སུ་འཇུག་པ་ཉིད་ཀྱི། ཞེས་གསུངས་པའི་ཕྱིར། འགའ་
ཞིག་ལུང་སྔ་མ་ལ་བརྟེན་ནས་རྟེན་འབྲེལ་མདོ་འགྲེལ་ལྟར་ན། ཡན་ལག་གསུམ་པ་ལ་འབྲས་
དུས་ཀྱི་རྣམ་ཤེས་མེད་གསུངས་པ་མི་འཐད་དེ། ཀླུ་སྒྲུབ་ཀྱི་ས་ལུ་ལྗང་པའི་འགྲེལ་བ་ལས།
སྲིད་པ་བར་མའི་ཕུང་པོ་ལ་བརྟེན་ནས་དང་པོར་མིང་གཟུགས་མངོན་པར་འགྲུབ་པ་ཞེས་
དང་། ཀ་ཤིའི་འགྲེལ་བར་ཡང་རྣམ་པར་ཤེས་པ་དང་དུས་མཉམ་དུ་མིང་དང་གཟུགས་



187
རྟེན་འབྲེལ་རྣམ་བཞག
ཀྱི་མྱུ་གུ་མངོན་པར་འགྲུབ་སྟེ། ཞེས་གསུངས་པའི་ཕྱིར། དེ་དག་ལྟར་ན་ཡང་མེད་ཅེས་
བཤད་དགོས་པ་ལ། རང་ཉིད་ཀྱིས་ཁས་ལེན་བཞིན་དུ་ཚད་ལྡན་གྱི་གཞུང་ཐམས་ཅད་ལས་
བཀག་པར་སྨྲ་བ་ནི་ལྷུན་གྱིས་གྲུབ་པའི་འགལ་འདུའོ། ཡང་ཁ་ཅིག རྒྱུ་དུས་དང་འབྲས་
དུས་ཀྱི་རྣམ་ཤེས་གཉིས་རྫས་རྒྱུན་ཐ་དད་ཟེར་བ་མི་འཐད་པར་ཐལ། བ་གང་དག་འགོག་
བྱམས་ཉོན་མོངས་མེད། །མཐོང་དང་དགྲ་བཅོམ་འབྲས་ལངས་པ། དེ་ལ་ཕན་གཉོད་
བྱས་པ་ཡིས། །འབྲས་བུ་འཕྲལ་དུ་མྱོང་བར་འགྱུར། །ཞེས་སོགས་ཀྱི་བཤད་པའི་ལས་
སྟོས་ཅན་དུ་མ་ལ་སྐུར་བ་བཏབ་པར་འགྱུར་ཏེ། མིའི་སྡུག་བསྔལ་ཐམས་ཅད་བསྡོམས་
ཀྱང་དམྱལ་བའི་སྡུག་བསྔལ་གྱི་ཆར་མི་འགྲོ་བའི་ཕྱིར། མཛོད་འགྲེལ་ལས་སོ། །བྱེ་སྨྲ་
ལྟར་ན་ཚེ་དེ་དང་དེར་རྫོགས་དགས་པས་ལས་གཅིག་གིས་ལུས་དུ་མ་འཕེན་པ་མེད་དེ། སྐྱེས་
ནས་མྱོང་འགྱུར་སོགས་འཆོལ་བར་འགྱུར་བའི་ཕྱིར། མཛོད་ལས། གཅིག་གིས་སྐྱེ་བ་
གཅིག་འཕེན་བྱེད། ཡོངས་རྫོགས་བྱེད་པ་དུ་མ་ཡིན། །ཞེས་གསུངས་སོ། དེས་ན་མཐོང་
ཆོས་མྱོང་འགྱུར་ལ་འཕེན་བྱེད་ལས་མེད་དེ། མཛོད་ལས། གསུམ་གྱི་རིས་ནི་འཕེན་པར་
བྱེད་ཅེས་མྱོང་འགྱུར་ཕྱི་མ་གཉིས། མ་ངེས་པའི་ལས་དང་གསུམ་དམིགས་ཀྱིས་བསལ་
བའི་ཕྱིར། སྐྱེ་ནས་མྱོང་འགྱུར་འཇོག་ཚུལ་ཡང་བསགས་པའི་ཚེ་ལ་ལྟོས་ནས་འཇོག་པ་
མི་འཐད་དེ། འབྲས་བུ་རིམ་གྱིས་པའི་ཕྱིར་མི་འོང་སྐྱེས་འདའ་བ་དེས་ཕྱིན་མི་འོང་མ་ཐོབ་
གོང་དུ་དངོས་གཞི་མ་ཐོབ་པའི་ཕྱིར་གསུངས། དོན་གསང་ལས། བར་ཆད་མེད་ལམ་
ཁོ་ནའི་གོང་དུ་ཡང་སྐྱེ་བ། ཞེས་གསུངས་པ་མཆིམས་ཊིཀ་དུ་རང་ལུགས་མཛད་ཅིང་།
ནོར་བཟང་བ་སོགས་ཀྱང་དེ་ལ་འཕེན་བྱེད་བཞག་ནས་རྫོགས་བྱེད་དངོས་གཞི་ལ་ལྟོས་པར་



188
རྟེན་འབྲེལ་རྣམ་བཞག
བཤད་པ་ལྟར་ན་མ་ངེས་ཀྱང་། ཀུན་མཁྱེན་བླ་མའི་གསུང་དང་བསྟུན་ན་དེ་ལ་འཕེན་བྱེད་
མེད་དམ་སྙམ་སྟེ་དཔྱད། རང་ལུགས་ལ། རང་དང་མཚུངས་ལྡན་གྱི་སེམས་ཡུལ་ལ་
གཡོ་ཞིང་བསྐུལ་བར་བྱེད་པའི་སེམས་པས་རབ་ཏུ་ཕྱེ་བ་དེ། ལས་ཀྱི་མཚན་ཉིད། ལས་
ལ་བག་ཆགས་ཡོད་དེ། བཅུ་སྲིད་པ་བག་ཆགས་ཡིན་པའི་ཕྱིར། རྟེན་འབྲེལ་མདོ་འགྲེལ་
ལས། བག་ཆགས་ཀྱི་གནས་སྐབས་ལ་སྲིད་པའི་མི་ཐོབ་པ་ཡིན་ནོ། །ཞེས་གསུངས་ཤིང་།
འདི་ཙམ་དབུ་སེམས་ཀུན་མཐུན་པར་དབུ་མའི་མཐའ་དཔྱོད་དུ་གསུངས་པའི་ཕྱིར་དང༌།
སོ་ཐར་གྱི་སྡོམ་པ་ལ་སྤོང་བའི་སེམས་པ་ས་བོན་དང་བཅས་པ་བཞག་པའི་ཕྱིར་རོ། །རང་
གི་རྒྱུའི་ཀུན་སློང་ཐོག་མའི་མ་རིག་ས་ཀུན་ནས་བསླངས་ཤིང་སྲིད་པར་འཕེན་བྱེད་ཀྱི་སེམས་
པའི་རིགས་སུ་གནས་པ་དེ། གཉིས་པ་འདུ་བྱེད་ཀྱི་ལས་ཀྱི་མཚན་ཉིད། དེ་ལ་དབྱེ་ན།
སྒོ་གསུམ་གྱི་གསུམ་དང་། ངོ་བོའི་སྒོས་དཀར་བའི་ལས་སོགས་གསུམ། རྣམ་སྨིན་གྱི་
སྒོས་འདོད་པའི་བདེ་འགྲོ་དང་། ངན་འགྲོ་དང༌། ཁམས་གོང་མར་འཕེན་བྱེད་ཀྱི་བསོད་
ནམས་དང་། བསོད་ནམས་མ་ཡིན་པ་དང་། མི་གཡོ་བའི་ལས་གསུམ་བཤད་ཀྱང་། བསོད་
ནམས་མ་ཡིན་པ་ལ་འབྲས་གནས་དང་པོ་གཉིས་ཀྱིས་གསར་དུ་བསགས་པའི་མི་དགེབ་ལྟ་
བུ་ཡོད་པས་འཕེན་བྱེད་ལས་སུ་མ་ངེས་ཤིང་། སྤྱིར་མི་གཡོ་བའི་ལས་ཀྱང་བསོད་ནམས་
ཀྱི་ལས་ཡིན་པའི་ཞིབ་ཆ་དགོས། མི་གཡོ་བའི་དོན་ཡང་། རྟེན་འབྲེལ་མདོ་འགྲེལ་ལས།
བསམ་གཏན་དང་གཟུགས་མེད་དག་ལ་འདིས་གཡོ་བར་མི་ནུས་པས་མི་གཡོ་བ་ཡིན་ཏེ།
ས་འོག་མའི་ཉོན་མོངས་དེ་དག་གིས་མི་བསྒུལ་བའི་ཕྱིར་རོ། །ཞེས་པ་ལྟར་རམ། རྣམ་
སྨིན་ཁམས་དང་འགྲོ་བ་གཞན་དུ་མི་གཡོ་བ་ལ་ཡང་བཤད་དོ། །སྐྱེ་བ་འགྲུབ་ཚུལ་གྱི་སྒོ་



139
རྟེན་འབྲེལ་རྣམ་བཞག
ནས་ལས་གཅིག་གིས་ལུས་དུ་མི་འཕེན་པ་མ་འགགས་པ་རྩ་མཐུན་དུ་གྱུར་བའི་ཚེ། རང་
སངས་རྒྱས་སྟེང་དུ་མ་ལ་སྲེད་ལེན་ཚར་གཅིག་གིས་གསོས་བཏབ་ནས་འཁོར་བསྒྱུར་དུ་
སྐྱེས་པ་ལྟ་བུ་ཡིན་ལ། གཅིག་གིས་གཅིག་འཕེན་པ་དང་། དུ་མས་དུ་མ་འཕེན་པ་གཉིས་
ནི་གོ་བར་ཟད་དོ། །རྣམ་སྨིན་འགྲུབ་དུས་ཀྱི་སྒོ་ནས་བྱས་ལ་མ་བསགས་པ་སོགས་བཞི།
དང་པོ་ལ་ཡང་། སའི་དངོས་གཞིར། རྨི་ལམ་དང་། མ་ཤེས་པ་དང་། བསམས་བཞིན་
མ་ཡིན་པ་དང༌། དྲག་པོ་མིན་ལ་རྒྱུན་ཆགས་མ་ཡིན་པ་དང་། ནོར་བ་དང་། བརྗེད་པ་
དང་། མི་འདོད་བཞིན་དུ་བྱས་པ་དང༌། ང་བཞིན་གྱིས་ལུང་དུ་མ་བསྟན་པ་དང་། འགྱོད་
པས་བསལ་བ་དང་། གཉེན་པོས་བསལ་བ་སྟེ་བཅུ་གསུམ་ལ། བསྡུ་བར་མི་མཁས་པས་
བྱས་པ་དང་། རྨི་ལམ་དུ་བྱས་པ་དང་། ཆེད་དུ་མ་བྱས་པ་དང་། ལན་གཅིག་ཁོ་ན་བྱས་
ཤིང་སྟོབས་བཞིས་སྲབ་མོར་བྱས་པ་དང༌། འཇིག་རྟེན་པའི་ཆགས་བྲལ་གྱིས་སོ་ན་ཉམས་
སྨད་པ་དང་། འདས་ལམ་གྱིས་ཡང་དག་པར་བཅོམ་པ་སྟེ་བརྒྱད་གསུངས་སོ། །བསགས་
ལ་མ་བྱས་པ་ནི། གསོད་སེམས་ཡུན་རིང་བརྩམས་པ་ཀྱང་སྲོག་མ་བཅད་པ་དང་། བྱས་
བསགས་ཚང་བ་ནི། སྦྱོར་དངོས་མཇུག་གསུམ་ཚང་བའི་སྲོག་གཅོད་ཀྱི་ལས་ལྟ་བུ། མ་
བྱས་མ་བསགས་པ་ནི། གསོད་སེམས་སྐད་ཅིག་བྱས་ཀྱང་འགྱོད་པས་བཅོམ་པ་ལྟ་བུའོ།
།ཡིད་ལས་ལ་མུ་གཉིས་པ་མེད་ཅིང་། དང་པོ་ལས་ཀྱང་ཆེད་དུ་མ་བྱས་པ་དང༌། མི་འདོད
བཞིན་དུ་བྱས་པ་གཉིས་མེད་པར་ལམ་རིམ་ལས་གསུངས་སོ། ལས་སོ་སོའི་སྦྱོར་བས་རྣམ་
སྨིན་དང་། དངོས་གཞིས་རྒྱུ་མཐུན། མཇུག་གིས་བདག་འབྲས་འབྱིན་པར་མཛོད་ལས་
གསུངས་ཤིང་། རྒྱུ་མཐུན་ལ་ཡང་བྱེད་པ་རྒྱུ་མཐུན་དང་། མྱོང་བ་རྒྱུ་མཐུན་གཉིས་གསུངས་



190 ་
་
རྟེན་འབྲེལ་རྣམ་བཞག
སོ། རྩོད་སྤོང་ལ་ཁོ་ན་རེ། གསོད་སེམས་ཡུན་རིང་བརྩམས་ཀྱང་སྲོགམ་བཅད་པའི་ལས་
དེ་ཆོས་ཅན་བསགས་ལ་མ་བྱས་པའི་ལས་མ་ཡིན་པ་ཐལ། ཡིད་ལས་ཡིན་པའི་ཕྱིར་ན་
མ་ཁྱབ་སྟེ། ཡིད་ལས་བསགས་ལ་མ་བྱས་པ་མེད་པའི་དོན་ཡིན་པའི་ཕྱིར་དང་། འདིན་
གནོད་སེམས་བྱས་བསགས་ཚང་བའི་ལས་ཡིན། ཀྱང་སྲོག་གཅོད་བསགས་ལ་མ་བྱས་
པའི་ལས་ཡིན་པའི་ཕྱིར། འདིས་མཚོན་ནས་རྨི་ལམ་ན་བྱས་པ་མངོན་ཞེན་གྱིས་གསོས་
མ་བཏབ་པའི་བྱས་ལ་མ་བསགས་ཚང་བ་རྣམས་ཀྱང་ཡིད་ལས་སུ་འགྲོ་བ་ཤེས་པར་གྱིས།
དེལ་ཁོ་ན་རེ། རྨི་ལམ་གྱི་ལས་ལ་བྱས་བསགས་ཚང་བ་མེད་པར་ཐལ། བསྡུ་བས་དེ་བྱས་
ལ་མ་བསགས་པར་གསུངས་པའི་ཕྱིརན་མ་ཁྱབ་སྟེ། ལས་མེད་ལ་སོགས་ཀླན་ཀ་ཡི། ཞེས་
སོགས་དབུ་སེམས་རྩོད་ཚུལ་ཡོད་པའི་ཕྱིར། ཡང་ཁ་ཅིག མཚམས་མེད་སོགས་བཤགས་
སྡོམ་གྱིས་དག་པ་མེད་པར་ཐལ། དེ་མེད་པར་བྱེ་སྨྲས་འདོད་པའི་ཕྱིར་ན་མ་ཁྱབ། རྟགས་
གྲུབ་སྟེ། གྲུབ་མཐའ་གོང་མས་འདག་པར་བཤད་པ་ལས་འབྲས་ལ་སྐུར་འདེབས་སུ་འགྱུར་
ཞེས་སྐྱོན་བརྗོད་པར་རྟོག་གེ་འབར་བ་ལས་གསུངས་པའི་ཕྱིར། ཡང་ཁ་ཅིག དགྲ་བཅོམ་
པའི་རྒྱུད་ལ་ངོ་ཚ་མེད་པ་དང་། ཁྲེལ་མེད་པ་གཉིས་ཡོད་པར་ཐལ། དེ་ལ་མི་དགེ་བའི་
ལས་ཡོད་པ་གང་ཞིག མཛོད་ལས། མི་དགེལ་ནི་ཁྲེལ་མེད་དང་། ངོ་ཚ་མེད་པའོ། ཞེས་
དེ་གཉིས་མི་དགེ་བའི་ས་མང་དུ་བཤད་པ་ལྟར་ཀུན་བཏུས་ལས་ཀྱང་བཤད་པའི་ཕྱིར་ན་མ་
ཁྱབ་སྟེ། མི་དགེབ་ཡོད་ཀྱང་མི་དགེ་བའི་སེམས་ཡོད་མི་དགོས་པའི་ཕྱིར། གལ་ཏེ་ལས་
སེམས་པ་ཡིན་བཞིན་པར་འགྲོ་ན་གྲུབ་མཐའ་སོ་སོས་ལས་འགགས་ཀྱང་འབྲས་བུ་ འབྱིན་
ནུས་པའི་སྐྱོན་སྤང་སྣ་ཚོགས་མཛད་པ་འབྲེལེ་ད་པར་འགྱུར་རོ། ཡང་ཁ་ཅིག གོང་འཕོ་



191
རྟེན་འབྲེལ་རྣམ་བཞག
དང་རྒྱུད་གཅིག་པའི་རྒྱུན་ཞུགས་ཆོས་ཅན། དངོས་གཞི་རྒྱུད་ལྡན་ཡིན་པར་ཐལ། གོང་
མར་སྐྱེ་བ་འཕེན་བྱེད་ཀྱི་ལས་རྒྱུད་ལྡན་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། སྤེལ་
སྒོམ་གྱི་ནང་ཚན་གནས་གཙང་གི་སྐྱེ་བ་འཕེན་བྱེད་ཀྱི་ལས་སུ་བསྒྱུར་རྒྱུའི་འབྲས་བུ་ཆེ་བར་
འཕེན་བྱེད་ལས་རྒྱུད་ལྡན་ཡིན་པའི་ཕྱིར། དོན་གསང་ལས། མི་གཡོ་བའིལས་བསམ་
གཏན་སྤེལ་མ་དང་མཚུངས་པར་ལྡན་པ། ཞེས་སོགས་གསུངས་པའི་ཕྱིར། འགའ་ཞིག་
གནས་གཙང་དུ་སྐྱེ་བའི་རྒྱུ་ཙམ་དུ་བསྒྱུར་བ་ཡིན་གྱི་གནས་གཙང་སྐྱེ་བ་འཕེན་བྱེད་ཀྱི་ལས་
མི་བཞག་གོ་གསུངས་པ་ནི། ཀུན་མཁྱེན་བླ་མའི་གསུང་དུ་མ་དང་འགལ་ཞིང་། རིགས་
པས་ཀྱང་མི་འགྲུབ་སྟེ། གཟུགས་ཀྱི་སྐྱེ་སྲིད་བཅུ་བདུན་ཡོད་པའི་ཕྱིར། ཡང་ཁ་ཅིག ལས་
གཅིག་གིས་འཁོར་བསྒྱུར་སྟོང་འཕངས་པའི་དང་པོ་དང་། ཐ་མ་འཕེན་བྱེད་དོན་གཅིག་
པར་ཐལ། དེའི་ཡིན་པ་ཡོད་པའི་ཕྱིར་ན་མ་ཁྱབ་སྟེ། སྔ་མ་གང་དང་གང་འཕངས་པ་དེ་
འཕེན་བྱེད་མ་ཡིན་པར་འགྱུར་བའི་ཕྱིར་ཏེ། འདུ་བྱེད་དང་བཅུ་བ་སྲིད་པ་ལ་མུ་བཞི་བརྩི་
ཚུལ་ཡོད་པའི་ཕྱིར། ཡང་ཁ་ཅིག ཚིག་རྩུབ་ཀྱི་རྣམ་སྨིན་ལ་བུད་མེད་ཀྱི་སྐྱེ་བ་ཡོད་པར་
ཐལ། སྡེ་སྣོད་གསུམ་པ་ཞིག་ཚིག་རྩུབ་ཀྱི་དབང་གི་སྐྱེ་བ་ལྔ་བརྒྱར་བུད་མེད་དུ་གྱུར་པར་
གསུངས་པའི་ཕྱིར་ན་མ་ཁྱབ་སྟེ། སྐྱེས་པར་འཕེན་བྱེད་དེ་དེར་བསྒྱུར་བའི་དོན་ཡིན་པའི་
ཕྱིར། འདིས་ཚེ་ཐུང་ངུར་གྱུར་བ་དང་ཚེ་ཐུང་ངུ་མི་གཅིགཔ་སོགས་འཕེན་རྫོགས་ཀྱི་ཞིབ་
ཆ་ཤེས་སོ། ཡང་ཁ་ཅིག མཚམས་མེད་ལས་ཀྱི་སྦྱོར་དངོས་གཉིས་ཀའི་ཡིན་པ་ཡོད་
པར་ཐལོ། ཕ་བསད་པའི་མཚམས་མེད་ལས་ཀྱི་སྦྱོར་བ་ལ་དགྲ་བཅོམ་བསད་པའི་མཚམས་
མེད་ཡོད་པའི་ཕྱིར་ན་མ་ཁྱབ། ཡང་ཁ་ཅིག གཞན་གྱིས་བྱས་པའི་ལས་ཀྱི་འབྲས་བུ་ལ་



192
རྟེན་འབྲེལ་རྣམ་བཞག
ལོངས་སྤྱོད་པ་མེད་པར་ཐལ། ལས་མ་བྱས་པ་དང་མི་འཕྲད་པའི་ཕྱིར་ན་མ་ཁྱབ། འདོད་
མི་ནུས་ཏེ། རྣལ་འབྱོར་སྤྱོད་པའི་ས་དབུ་མའི་མཐའ་དཔྱོད་དུ་དྲངས་པ་ལས་དེ་འདྲ་ཡོད་
པར་གསུངས་ཤིང་། ལམ་རིམ་ལས་ཀྱང་། སྟོན་པས་ཚོགས་གྲངས་མེད་པ་བསགས་
པའི་འབྲས་བུ་ལ་ལོངས་སྤྱོད་པ་རྣམས་ཀྱི་དེའི་རྒྱུ་ཐམས་ཅད་བསགས་མི་དགོས་ཀྱང་ཆ་
གཅིག་བསགསོ་དགོས་པ་ཡིན་ནོ། ཞེས་གསུངས་པའི་ཕྱིར། གསུམ་རྣམ་ཤེས་ཀྱི་རྟེན་
འབྲེལ་ལ་དགག་བཞག་སྤང་གསུམ། དང་པོ་ནི། ཁ་ཅིག་ན་རེ། གསུམ་པ་རྣམ་ཤེས་ཀྱི་
རྟེན་འབྲེལ་ལ་རྣམ་ཤེས་ཚོགས་དྲུག་ཡོད་པར་ཐལ། མདོ་སྡེ་འདི་ལས། རྣམ་པར་ཤེས་
པ་གང་ཞེ་ན། རྣམ་པར་ཤེས་པའི་ཚོགས་དྲུག་གོ ཞེས་གསུང་པའི་ཕྱིར་ན་མ་ཁྱབ་སྟེ།
སེམས་ཙམ་པ་ལྟར་ན་ཀུན་གཞི་རྣམ་ཤེས་དྲུག་གི་གནས་ ཡིན་པས་དེ་ལ་དགོངས་
ཤིང་། དབུ་མ་ལྟར་ན་གསུམ་པ་རྣམ་ཤེས་སྨོས་པའི་ཟླ་ལ་རྣམ་ཤེས་སྤྱིའི་དབྱེ་བ་བཤད་
པ་ཡིན་པའི་ཕྱིར། མཛོད་ཀྱི་རྗེས་འབྲང་ཁ་ཅིག འདི་སྒྲ་ཇི་བཞིན་དུ་འདོད་དེ། གང་
སྤེལ་ལས། སྲིད་པ་བར་མ་ཡང་རྣམ་པར་ཤེས་པ་དྲུག་དང་ལྡན་པའི་ཕྱིར། དེ་ལྟར་བཤད་
ན་རྣམ་པར་ཤེས་པ་ཤེས་པ་གང་ཞེ་ན། རྣམ་པར་ཤེས་པའི་ཚོགས་དྲུག་གོ ཞེས་བཞེད་
པ་དེ་འཐད་པ་ཡིན་ནོ། །ཞེས་གསུངས་པའི་ཕྱིར། འོན་ཀྱང་བར་དོར་འབྲས་དུས་ཀྱི་རྣམ་
ཤེས་བཞག་པ་མི་འཐད་པར་ཐལ། རྟེན་འབྲེལ་མདོ་འགྲེལ་ལས། ཅིའི་ཕྱིར་རྣམ་པར་
ཤེས་པའི་རྐྱེན་གྱིས་སྲིད་པ་བར་མའི་མིང་དང་གཟུགས་རྣམ་པར་མ་བཞག་ཅེ་ན། འདུ་
བྱེད་ནི་སྐྱེ་པའི་དབང་དུ་བྱས་ཏེ། ཞེས་གསུངས་པའི་ཕྱིར། ཡང་ཁ་ཅིག་ བྱེ་སྨྲས་རྒྱུ་
དུས་ཀྱི་རྣམ་ཤེས་ཁས་མི་ལེན་ཀྱང་། ལསཀྱི་བག་ཆགས་བསྒོ་གཞིའི་རྣམ་ཤེས་ཁས་ལེན་
E
-



རྟེན་འབྲེལ་རྣམ་བཞག
193
ཟེར་ན། འོ་ན། མདོ་སྡེ་བས་ཆོས་ཉིད་ཀྱི་བསམ་གཏན་ཐོབ་ཅེས་པའི་དོན་ཐོས་བསམ་
སོགས་ལ་མ་ལྟོས་པར་སྔོན་གོམས་པའི་བག་ཆགས་སྨིན་པར་བཤད་པའི་ཕྱོགས་སློབ་དཔོན་
གྱི་བཟུང་བ་ལ་བྱེ་སྨྲས་སྐྱོན་མ་བརྗོད་པར་ཐལ། དེ་བག་ཆགས་ཁསལེན་པའི་ཕྱིར། འདོད་
མི་ནུས་ཏེ། རྒྱལ་སྲས་མ་ལས། སློབ་དཔོན་གྱིས་ས་བོན་ནུས་པའི་ཁྱད་པར་གྱི་མཚན་
ཉིད་ཡིན་པར་བཤད་པ་དེས་སུན་འབྱིན་པར་བྱེད། ཅེས་གསུངས་པའི་ཕྱིར། ཁ་ཅིག བག༌
ཆགས་མི་འདོད་ཀྱང་ས་བོན་འདོད་ཟེར་བ་ཡང་དཔྱད་དགོས་ཏེ། དགྲ་བཅོམ་པའི་རྒྱུད་
ལ་ཉོན་མོངས་སྐྱེ་བ་ས་བོན་མི་ལྟོས་པར་འདོད་པའི་ཕྱིར་དང་། རྒྱས་སྲས་མ་ལས། ནུས་
པ་་དང་། ས་བོན་དང་། བག་ཆགས་ཞེས་བྱ་བ་འདི་ནི་དོན་གཅིག་གོ་ཞེས་གསུངས་པའི་
ཕྱིར། འདི་ཤེས་སྒྲིབ་ཁས་ལེན་པའི་ལུགས་ལ་མི་རུང་ངོ༌། གཞན་ཡང་། རྩ་ཤིང་ལས།
གལ་ཏེ་སྨིན་པའི་དུས་བར་དུ། གནས་ན་ལས་དེ་རྟག་པར་འགྱུར། གལ་ཏེ་འགགན་འགག་
གྱུར་པས། འབྲས་བུ་ཇི་ལྟར་སྐྱེད་པར་འགྱུར། ཞེས་པ་ལྟར། གཞན་སྡེས་བརྩད་པའིལན་
དུ་བྱེ་སྨྲ་ཁ་ཅིག་ཐོབ་པ་དང་། ཁ་ཅིག་ཆུད་ཟ་བ་ཁས་བླངས་ནས་སྐྱོན་སྤོང་བྱེད། ཁ་ཆེ་
བ་དང་མདོ་སྡེ་བས་རྣམ་ཤེས་ཀྱི་རྒྱུན་དང་། སེམས་ཙམ་པས་ཀུན་གཞི། རང་རྒྱུད་པས་
ཡིད་ཀྱི་རྣམ་ཤེས། ཐལ་འགྱུར་བས་ཞིག་ པ་ཁས་བླངས་ནས་སྐྱོན་སྤོང་བྱས་པ་མ་ཡིན་
པར་ཐལ། བྱེ་སྨྲས་དེ་ལྟར་འདོད་དགོས་པ་བག་ཆགས་ཁས་མ་བླངས་པའི་དབང་གིས་
མ་ཡིན་པའི་ཕྱིར། ཡང་ཁ་ཅིག རྒྱུ་དུས་ཀྱི་རྣམ་ཤེས་བཅུ་བ་སྲིད་པའི་བར་དང་། འབྲས་
དུས་ཀྱི་རྣམ་ཤེས་ཉིང་མཚམས་སྦྱར་མ་ཐག་ཁོ་ནར་འཇོག་ཟེར་ན། རྒྱུ་དུས་ཀྱི་རྣམ་ཤེས་
དེ་ཚར་གཅིག་པའི་མིང་གཟུགས་ཀྱི་བར་དུ་མི་འགྲོ་བར་ཐལ། གནས་སྐབས་པའི་བཤད་



194
རྟེན་འབྲེལ་རྣམ་བཞག
པ་གྲུབ་མཐའ་ཐམས་ཅད་ལ་སྦྱོར་རིགས་པ་དེའི་ཕྱིར། འདོད་ན། རྣམ་པར་ཤེས་པའི་
རྐྱེན་གྱིས་མིང་དང་གཟུགས་ཞེས་པའི་རྣམ་ཤེས་ལ་འབྲས་དུས་ཀྱི་རྣམ་ཤེས་གཅིག་ཀྱང་
ཡོད་པོར་ཐལ་ལོ། འདོད་ན། འདུ་བྱེད་ཀྱི་རྐྱེན་གྱིས་རྣམ་ཤེས་ཞེས་པའི་རྣམ་ཤེས་ལ་
ཡང་དེ་ཡོད་པར་ཐལ། དེ་དང་ཕྱི་མ་དོན་གཅིག་པའི་ཕྱིར། འདོད་མི་ནུས་ཏེ། རྟེན་
འབྲེལ་མདོ་འགྲེལ་ལས། འདུ་བྱེད་ཀྱིས་ཡོངས་སུ་བསྒོས་པའི་རྣམ་པར་ཤེས་པ་དེ་ཉིད་
འདུ་བྱེད་ཀྱི་རྐྱེན་གྱིས་ཡིན་གྱི། ཉིང་མཚམས་སྦྱོར་བའི་རྣམ་པར་ཤེས་པ་ནི་མ་ཡིན་ནོ།
ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་ཐལ། འབྲས་དུས་ཀྱི་རྣམ་
ཤེས་དང་། བཞི་བ་མིང་གཟུགས་དུས་མཉམ་དུ་གྲུབ་པ་གང་ཞིག །ཡ་མཐའ་ཡང་འཆི་
སྲིད་བོར་དུ་ཡོད་པའི་ཕྱིར། རྟེན་འབྲེལ་མདོ་འགྲེལ་ལས། ཉིང་མཚམས་སྦྱོར་བའི་རྣམ་
་ པར་ཤེས་པ་དང་བཞི་བ་མིང་གཟུགས་དུས་མཉམ་དུ་གྲུབ་ཅིང་། ཞེས་དང་། ཡང་དེ་
ཉིད་ལས། རྣམ་པར་ཤེས་པ་གང་ཡིན་པ་དང་། དེ་ལས་གཞན་པའི་མིང་གཟུགས་རྣམས་
རྒྱུན་གྱིས་འཇུག་སྟེ། ནམ་མ་ཤིའི་བར་དུ་གཅིགལ་གཅིག་བརྟེན་པའི་རྒྱུན་རྗེས་སུ་འཇུགཔ་
ཉིད་ཀྱི། ཞེས་གསུངས་པའི་ཕྱིར། འགའ་ཞིག་ལུང་སྔ་མ་ལ་བརྟེན་ནས་རྟེན་འབྲེལ་མདོ་
འགྲེལ་ལྟར་ན། ཡན་ལག་གསུམ་པ་ལ་འབྲས་དུས་ཀྱི་རྣམ་ཤེས་མེད་གསུངས་པ་མི་འཐད་
དེ། ཀླུ་སྒྲུབ་ཀྱི་ས་ལུ་ལྗང་བའི་འགྲེལ་བ་ལས། སྲིད་པ་བར་མའི་ཕུང་པོ་ལ་བརྟེན་ནས་
དང་པོར་མིང་གཟུགས་མངོན་པར་འགྲུབ་པ་ཞེས་དང་། ཀ་ཤིའི་འགྲེལ་བར་ཡང་རྣམ་པར་
ཤེས་པ་དང་དུས་མཉམ་དུ་མིང་དང་གཟུགས་ཀྱི་མྱུ་གུ་མངོན་པར་འགྲུབ་སྟེ། ཞེས་གསུངས་
པའི་ཕྱིར། དེ་དག་ལྟར་ན་ཡང་མེད་ཅེས་བཤད་དགོས་པ་ལ། རང་ཉིད་ཀྱིས་ཁས་ལེན་



རྟེན་འབྲེལ་རྣམ་བཞག ，
་ 195
བཞིན་དུ་ཚད་ལྡན་གྱི་གཞུང་ཐམས་ཅད་ལས་བཀག་ར་སྨྲ་བ་ནི་ལྷུན་གྱིས་གྲུབ་པའི་འགལ་
འདུའོ། ཡང་ཁ་ཅིག རྒྱུ་དུས་དང་འབྲས་དུས་ཀྱི་རྣམ་ཤེས་གཉིས་རྫས་རྒྱུན་ཐ་དད་ཟེར་
བ་མི་འཐད་པར་ཐལ། མདོ་འགྲེལ་ལས། འདུ་བྱེད་ཀྱིས་ཡོངས་སུ་བསྒོས་པའི་རྣམ་པར་
ཤེས་པ་ནི་སྲིད་པ་བར་མའི་རྒྱུན་གྱིས་མའི་མངལ་དུ་མཇུག་པ་ཉིད་ཡིན་པར་རིག་པར་བྱ་
སྟེ། དེ་དང་འབྲེལ་བའི་ཕྱིར་རོ། །ཞེས་གསུངས་པའི་ཕྱིར་འདི་ལ་དཔག་ན་སེམས་ཙམ་
པས་འབྲས་དུས་ཀྱི་རྣམ་ཤེས་ལ་རྒྱུ་དུས་ཀྱི་དེས་ཁྱབ་པར་འདོད་དགོས་ལ། རང་རྒྱུད་པས
ཀྱང་མི་འགལ་བར་འདོད་དོ། །འོན་ཀྱང་རང་རྒྱུད་བ་ལྟར་ན་ལས་ཐམས་ཅད་ཀྱི་བག་ཆགས་
བསྒོ་གཞི་གཅིག་ཁོ་ན་མ་ཡིན་ཏེ། ས་མཚུངས་ཀྱིས་གནོད་པའི་ཕྱིར། རང་ལུགས་ལ།
རང་དང་ཚར་གཅིག་པའི་འཕེན་བྱེད་ལས་ཀྱི་བག་ཆགས་བསྒོ་གཞི་དང་། འཕང་འབྲས་
ཅི་རིགས་ཀྱིས་བསྡུས་པའི་རིགས་སུ་གནས་པའི་ཡིད་ཀྱི་རྣམ་ཤེས་དེ། གསུམ་པ་རྣམ་ཤེས་
ཀྱི་རྟེན་འབྲེལ་གྱི་མཚན་ཉིད། དེ་ཡང་ལམ་རིམ་ལས། འདིར་གཙོ་བོ་ནི་ཀུན་གཞི་ཁས་
ལེན་པ་རྣམས་ལྟར་ན་ཀུན་གཞི་ཡིན་ལ། ཁས་མི་ལེན་པ་རྣམས་ལྟར་ན་ཡིད་ཀྱི་རྣམ་ཤེས་
སོ། །ཞེས་གསུངས་པ་ལྟར་ངོས་འཛིན་མི་མཐུན་ཞིང་། དབྱེ་ན། རྒྱུ་དུས་དང་། འབྲས་
དུས་ཀྱི་དེ་གཉིས། ས་མཚམས་གྲུབ་མཐའ་གོང་འོག་གི་ཁྱད་པར་སྔར་བཤད་ཟིན། རྩོད་
སྤོང་ལ་ཁོ་ན་རེ། བྱེ་སྨྲས་བག་ཆགས་འདོད་པར་ཐལ། མཛོད་ལས། བསྒོམ་པའོ་སེམས་
ལ་བསྒོ་ཕྱིར་རོ། །ཞེས་དང་། གནས་བརྒྱད་པར། དྲན་དང་ཤེས་བཞིན་བདག་ཉིད་
གསུམ། །ཞེས་སོགས་ཀྱི་འགྲེལ་པར་བག་ཆགས་གསུང་པའི་ཕྱིར་ན་མ་ཁྱབ་སྟེ། མདོ་
སྡེ་པའི་ལུགས་ཡིན་པའི་ཕྱིར། ཡང་ཁ་ཅིག འཕགས་སེང་སོགས་ཀྱང་ཡན་ལག་གསུམ་



རྟེན་འབྲེལ་རྣམ་བཞག
196 .
པ་ཀུན་གཞིར་བཞེད་པར་ཐལ། ཉི་སྣང་ལས། ཀུན་གཞིའི་རྣམ་པར་ཤེས་པ་ལ་སོགས་
པ་ཤེས་བྱ་རྣམ་པ་བཅུས་བསྡུས་པའི་ཞེས་སོགས་དང་། སློབ་དབོན་གྱི་སྡུད་འགྲེལ་ལས།
ཀུན་གཞིའི་རྣམ་པར་ཤེས་པ་ལ་ཆོས་ཐམས་ཅད་ཀྱི་བག་ཆགས་བརྟེན་པས། ཞེས་གསུངས་
པའི་ཕྱིར་ན་མ་ཁྱབ་སྟེ། ཡིད་ཤེས་ལ་དེའི་ཐ་སྙད་མཛད་ཙམ་ཡིན་པའི་ཕྱིར་ཏེ། ཀླུ་སྒྲུབ་
ཀྱི་བྱང་ཆུབ་སེམས་འགྲེལ་ལས་ཀྱང་དེའི་ཐ་སྙད་ཙམ་གསུངས་ཤིང་། སྔགས་ལས་ཀྱང་
དེ་འདྲ་གསུངས་པ་རྣམས་ཀུན་གཞི་དངོས་ལ་མི་བྱེད་པའི་ཕྱིར། མཁས་གྲུབ་ཀྱི་བརྟག་
གཉིས་རྣམ་བཤད་ལས། ཀུན་གཞི་དང་ཉོན་ཡིད་ཀྱི་ཐ་སྙད་རྒྱུད་དང་གྲུབ་ཆེན་གྱི་གཞུང་
དུ་མ་ལས་གསུངས་པ་ཡོད་ཅིང་། ཆོས་ཉིད་ལ་ཀུན་གཞི་དང་། རླུང་ལ་ཉོན་ཡིད་ཀྱི་ཐ་
སྙད་མཛད་པ་སོགས་དུ་མ་ཡོད་པས་ཚིག་ཙམ་གྱིས་འཁྲུལ་པར་མི་བྱའོ། །ཞེས་གསུངས་
པའི་ཕྱིར། གཉིས་པ་འཕངས་པའི་འབྲས་བུ་བཤད་པ་ལ་སོ་སོའི་ངོ་བོ་ནི། རང་དང་ཚར་
གཅིག་པའི་གསུམ་པ་རྣམ་ཤེས་ཀྱི་སྟེང་གི་ས་བོན་སྨིན་པའི་རྣམ་སྨིན་གྱི་གཙོ་བོ་གང་ཞིག་
།ལས་དེའི་འཕངས་པའི་ཡན་ལག་བཞིའི་དང་པོའི་རིགས་གནས་ཀྱི་ཉེ་བར་ལེན་བའི་ཕུང་
པོ་དེ། བཞི་པ་མིང་གཟུགས་ཅི་རིགས་ཀྱི་རྟེན་འབྲེལ་གྱི་མཚན་ཉིད། དབྱེ་ན་ཁམས་གསུམ་
གྱི་མིང་གི་རྟེན་འབྲེལ་གསུམ་ཡོད་ཅིང་། ཕྱི་མ་འདོད་གཟུགས་གཉིས་ན་ཡོད། དེ་ལ་
ཡང་དབྱེ་བ་མངལ་གྱི་གནས་སྐབས་ལྔ་སོགས་དང་། གཞན་ཡང་འབྱུང་བཞིའི་ཁམས་
དང་། སྒྲ་མ་གཏོགས་པའི་འབྱུང་འགྱུར་བཞི་སོགས་མདོ་ལས་གསུངས་སོ། །ས་མཚམས་
ནི། སའི་དངོས་གཞིར། རྣམ་པར་ཤེས་པའི་རྐྱེན་གྱིས་མིང་དང་གཟུགས་ཞེས་ཀྱང་བྱ་
ལ། མིང་དང་གཟུགས་ཀྱི་རྐྱེན་གྱིས་རྣམ་པར་ཤེས་པ་ཞེས་ཀྱང་བྱ་སྟེ། ད་ལྟར་གྱིས་དུས་



197
རྟེན་འབྲེལ་རྣམ་བཞག
ན་ཚེ་ཇི་སྲིད་པར་མདུང་ཁྱིམ་གྱི་ཚུལ་དུ་འཇུག་གོ །ཞེས་པ་ལྟར་ཡིན་པས་མདོ་འགྲེལ་
ལས། མིང་དང་གཟུགས་ནི་སྐྱེ་མཆེད་དྲུག་ལ་ཐུག་པའི་བར་དུ་ཡིན་གྱི། དེ་ཕན་ཆད་ནི་
མ་ཡིན་ནོ། །ཞེས་གསུངས་པ་ཡང་སྐྱེ་མཆེད་ཀྱི་རྐྱེན་དུ་མདོ་ལས་དངོས་སུ་བསྟན་པའི་
མིང་གཟུགས་ལ་དགོངས་སོ། །གལ་ཏེ་ལྔ་པའི་སྔོན་དུ་མ་གྲུབ་ན་བཞི་པར་མི་རུང་སྙམ་
དུ་མི་སེམས་ཏེ། འདིའི་གྲངས་ནི་མདོ་ལས་བསྟན་རིམ་གྱི་དབང་དུ་པའི་ཕྱིར། གཞན་
དུ་ན་བཞི་པ་སྲེད་པ་ཞེས་བཤད་དགོས་པར་འགྱུར་རོ། རང་དང་ཚར་གཅིག་པའི་གསུམ་
པ་རྣམ་ཤེས་ཀྱི་སྟེང་གི་ས་བོན་སྨིན་པའི་སྐྱེ་སྲིད་ཀྱི་ཁྱད་པར་རྫོགས་པའི་ཕུང་པོ་གང་ཞིག་
།ལས་དེའི་འཕངས་པའི་ཡན་ལག་བཞིའི་གཉིས་པའི་རིགས་གནས་ཀྱི་ཉེ་བར་ལེན་པའི་ཕུང་
པོ་དེ། ལྔ་པ་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད། དེ་ལ་ལུས་དང་ཡིད་ནི་དང་པོ་ནས་
ཡོད་པས་འདིའི་མཚམས་རྫུས་སྐྱེས་མ་གཏོགས་པ་གསུམ་ལ་སྐྱེ་མཆེད་དང་པོ་བཞི་ཅི་རིགས་
གྲུབ་པའམ། དེའི་ཚོད་དུ་སླེབ་པ་ནས་འཇོག་པར་སའི་དངོས་གཞིར་གསུངས་སོ། །འདི་
ལ་བྱེ་སྨྲས་འདོད་ཚུལ་ནི། གང་སྤེལ་ལས། ཁ་ཅིག་དབང་པོ་ཚང་ལ་ཁ་ཅིག་དབང་པོ་
མ་ཚང་སྟེ། ཡོངས་སུ་རྫོགས་པར་བྱེད་པའི་ལས་མང་བའི་ཕྱིར་དང་འཕེན་པར་བྱེད་པའི་
ལས་འདྲ་བའི་ཕྱིར། དེ་ལྟ་མ་ཡིན་ན་འགའ་ཡང་དབང་པོ་མ་ཚང་བར་མི་འགྱུར་རོ། །ཞེས་
སྐྱེས་མཆེད་དང་པོ་བཞི་རྫོགས་འབྲས་ཁོ་ན་ཡིན་ལ་མི་དང་རིས་མཐུན་པའི་ལུས་དང་ཡིག་
ཀྱི་སྐྱེ་མ་ཆེད་སྤྱི་ཙམ་པ་འཕངས་འབྲས་སུ་འདོད་དོ། །ཡན་ལག་ལྔ་པའི་ཡུལ་དབང་རྣམ་
ཤེས་གསུམ་འདུས་པའི་རྐྱེན་གྱིས་ཡུལ་ཡིད་འོང་སོགས་ཅི་རིགས་རང་སྟོབས་ཀྱིས་གཅོད་
པའི་ཉེར་ལེན་ཀྱི་ཕུང་པོར་གྱུར་པའི་སེམས་བྱུང་དེ། དྲུག་པ་རེག་པའི་མཚན་ཉིད་འཕེན་



198
རྟེན་འབྲེལ་རྣམ་བཞག
བྱེད་བསོད་ནམས་ཀྱི་ལས་ཀྱི་འཕངས་འབྲས་ལ་རེག་པ་དྲུག་ཀ་ཡོད་ཀྱང་། ཁམས་གོང་
ན་སས་བསྡུས་ཀྱི་དྲི་རོ་མེད་པའི་ཕྱིར། སྣ་དང་ལྕེའི་འདུས་ཏེ་རེག་པ་གཉིས་མེད་པ་ལ།
བསམ་གཏན་གཉིས་པ་ཡན་གྱི་མིག་རྣ་ལུས་ཀྱི་རེག་པ་གསུམ་ཡང་དང་པོའི་སས་བསྡུས་
ཡིན་ཏེ། དེ་དག་རྟོག་དཔྱོད་དང་མཚུངས་ལྡན་དུ་འབྱུང་ཞིང་། གཉིས་པ་ཡན་ལ་རྟོག་
དཔྱོད་མེད་པའི་ཕྱིར། སྤྱིར་རེག་པ་ལ་སེམས་བྱུང་རེག་པ་དང་། རེག་བྱ་དང་། ཡུལ་
དབང་རྣམ་ཤེས་གསུམ་རྒྱུ་དང་འབྲས་བུའི་ངོ་བོར་འདུས་པ་ལ་རེག་པར་བཤད་པ་གསུམ་
ཡོད་པའི་རེག་པ་དངོས་ནི་དང་པོ་ཡིན་ཀྱང་། ས་ལུ་ལྗང་པས་གསུམ་པ་ལ་གསུངས་པ་ནི་
རྒྱུ་མིང་འབྲས་ལ་བཏགས་པའོ། །རང་དང་ཚར་གཅིག་པའི་དྲུག་པ་རེག་པའི་རྐྱེན་གྱིས་
དེས་ཡོངས་སུ་བཅད་པའི་ཡུལ་གསུམ་ཅི་རིག་རང་སྟོབས་ཀྱིས་མྱོང་བའི་མྱོང་པར་གྱུར་
པའི་ཉེར་ལེན་གྱི་ཕུང་པོ་དེ། བདུན་པ་ཚོར་བའི་རྟེན་འབྲེལ་གྱི་མཚན་ཉིད། དབྱེ་ན་གསུམ།
གང་སྐྱེས་ན་མི་འབྲེལ་བར་འདོད་པ་སྐྱེ་བའི་རིགས་གནས་ཀྱི་སེམས་བྱུང་མྱོང་བ་དེ་ཚོར་
བ་བདེ་པའི་མཚན་ཉིད། དེས་གཞན་གཉིས་ཀྱང་ཤེས་སླ། འདིར་སྡོམ་བརྩོན་ལ་ལ་འདོད་
ཆགས་ཀྱིས་ཚོར་བདེ་མྱོང་ཚེ་འབྲལ་འདོད་སྐྱེ་བས་མ་ངེས་སོ་སྙམ་ན། འབྲལ་འདོད་དེ་
ནི་དྲན་ཤེས་བཞིན་ལས་སྐྱེས་པ་ཡིན་གྱི་ཚོར་བ་དེ་ལས་མིན་པས་མི་གནོད་དོ། །ཚོར་བ་
དེ་དག་ལས་བཏང་སྙོམས་ནི་དགེ་མི་དགེ་གཉིས་ཀའི་རྣམ་སྨིན་ལ་ཡོང་སྟེ། བསམ་གཏན་
བཞི་པ་ཡན་གྱི་ཚོར་བ་ཐམས་ཅད་བཏང་སྙོམས་ཡིན་ཅིང་། མི་དགེ་བའི་དེ་ལ་ཡང་ཀུན་
གཞི་འདོད་པ་རྣམས་དེའི་འཁོར་གྱི་ཚོར་བ་འཇོག་ཅིང་། འདིར་ཡང་ད་མྱལ་བར་སྐྱེས་
ནས་དེའི་སྡུག་བསྔལ་མ་མྱོང་བ་གཅིག་བཤད་པའི་ཕྱིར་རོ། །བསམ་གཏན་གཉིས་པ་ཡན་



རྟེན་འབྲེལ་རྣམ་བཞག
199
གྱི་རྣམ་སྨིན་གྱི་ཚོར་བ་ཡིད་ཚོར་ཁོ་ནར་འདོད་པ་སོགས་རེག་པ་དང་འདྲ་ལ། གོང་འོག་
མི་མཐུན་པའི་ཆ་འདི་ཡོད་དེ། མཛོད་པས་ངན་འགྲོར་འཕེན་བྱེད་ཀྱི་འཕངས་འབྲས་ལ་
རེག་ཚོར་དང་པོ་ལྔ་ལས་བཤད་ཀྱང་འདིར་འབྲས་དུས་ཀྱི་རྣམ་ཤེས་ཡིད་ཤེས་ཁོ་ནར་འདོད་
པས་འཕངས་འབྲས་ལ་ཚོགས་དྲུག་ཀ་ཡོད་དོ། གསུམ་པ་འགྲུབ་བྱེད་ཀྱི་རྒྱུ་བཤད་པས།།
སོ་སོའི་ངོ་བོ་ནི། ཚོར་བ་གསུམ་གང་རུང་ལ་དམིགས་ནས་སྐྱེས་ཤིང་། བདེ་བ་དང་མི་
འབྲལ་བ་དང་སྡུག་བསྔལ་དང་འབྲལ་བ་དང་། བཏང་སྙོམས་ལས་མི་ཉམས་བ་ཅི་རིགས་
སུ་སྲེད་པའི་རིགས་གནས་གང་ཞིག །ཚར་གཅིག་པའི་ལེན་པ་འདྲེན་བྱེད་ཀྱི་འདོད་ཆགས་
དེ། བརྒྱད་པ་སྲེད་པའི་མཚན་ཉིད། འདིའི་ཚོར་བ་ལ་ཡན་ལག་བདུན་པ་ཞེས་སྦྱར་བ་
མ་དག་པར་མངོན་ཏེ། དེ་ནི་ཚེ་སྔ་མའི་ལས་ཀྱི་འཕངས་འབྲས་ཡིན་པས་སྲེད་སོགས་ཉིན་
མོངས་དང་མཚུངས་ལྡན་མི་རུང་ཞེས་འོག་ནས་ཀྱང་བཤད་ཅིང་། སྲེད་པའི་རྐྱེན་གྱིས་
ཚོར་བ་ནི་སྲེང་པ་ལྟར་སྐྱེ་བ་ཕྱི་མའི་སར་གཏོགས་དགོས་པ་ཁམས་སོ་སོའི་སྲེད་པའི་མཚན་
ཉིད་ཀྱིས་ཀྱང་ཤེས་པའི་ཕྱིར་དང་། རྟེན་འབྲེལ་མདོ་འགྲེལ་ལས། ས་གང་ཡིན་པའི་ཚོར་
གང་ཡིན་པ་དེ་ཡང་ས་དེ་ཉིད་ཀྱི་སྲེད་པའི་རྐྱེན་ཡིན་ནོ། །ཞེས་པ་ལྟར་འགྲེལ་བཤད་ལས་
ཀྱང་གསུངས་པས་སོ། །དབྱེ་བ་དམིགས་ཡུལ་དང་། ཁམས་ཀྱིས་ཕྱེ་ན་གསུམ་གསུམ་
དང་། སྤྱིར་སྲེད་པ་ཙམ་ལ་འདོད་སྲེད་སོགས་གསུམ་ཀྱང་བཤད་དོ། །དེ་ཡང་ཆོས་མངོན་
པར། འདོད་པའི་སྲེད་པ་འདོད་སྲེད། གོང་མ་གཉིས་ཀྱི་སྲེད་པ་སྲིད་སྲེད། ཕུང་པོ་རྒྱུན་
ཆད་པར་སྲིད་པ་འཇིག་སྲིད། ཅེས་འཆད་ཀྱང་ལུགས་འདིར་རྣམ་འགྲེལ་ལྟར་བདེ་བ་ཐོབ་
འདོད་ཀྱི་འདོད་སྲེད། སྡུག་བསྔལ་དང་འབྲལ་འདོད་ཀྱི་འཇིག་སྲེད། སྐྱེ་གནས་ཀྱི་ལུས་



200
རྟེན་འབྲེལ་རྣམ་བཞག
སོགས་འདོད་པའི་སྲིད་སྲེད་ཅེས་འདོད་དོ། །དེ་ལས་དང་པོ་གཉིས་ལ་བརྒྱད་པ་སྲེད་པ་
རེ་ཡོད་ཀྱང་ཕྱི་མ་ལ་མེད་དེ། བརྒྱད་པ་སྲེད་པ་ནི་ཚོར་བ་ཁོ་ན་དམིགས་ནས་འབྲལ་པའམ་
མི་འབྲལ་བར་འདོད་ཙམ་ཡིན་ལ། དེའི་ཕྱིར་དུ་འདོད་ཡོན་དང་། ལྟ་བ་སོགས་ལ་ཆགས་
པ་དང་། མ་འོངས་པའི་སྲིད་པ་ལ་འདུན་པ་སོགས་ནི་སྲེད་པ་དེ་ཉིད་འཕེལ་ཏེ་ལེན་པར་
འཕོས་པའི་སྐབས་ཡིན་པའི་ཕྱིར། ཀ་ཤིའི་མདོ་འགྲེལ་ལས། སྡུག་པའི་དངོས་པོ་ལ་སྨོན་
པའི་རྣམ་པ་ནི་ལེན་པའོ། །ཞེས་དང་། རྣམ་འགྲེལ་ལས། །སྲིད་འདོད་རྒྱུ་ཡིན་གང་གི་
ཕྱིར། །མི་རྣམས་ཡུལ་གྱི་ཁྱད་པར་ནི། །ཡོངས་འཛིན་དེ་ཐོབ་བསམ་པས་བྱས། །ཞེས་
གསུངས་པའི་ཕྱིར། འདིས་དགུ་པ་ལེན་པ་སོགས་སྲེད་པ་གཞན་ལ་ཚོར་བར་དམིགས་པས་
མ་ཁྱབ་པ་ཤེས་སོ། །འོན་ཀྱང་སྲེད་པ་ལ་ཚོར་བ་གསུམ་གང་རུང་གིས་དམིགས་རྐྱེན་བྱས་
པ་དགོས་ལ། གདུང་ངེས་ཀྱང་དམིགས་རྐྱེན་བྱས་ནས་འབྲལ་འདོད་ཀྱི་སྲེད་པ་སྐྱེས་པ་
ནི་དེ་ལ་སྲིད་པ་མིན་ནོ། བཏང་སྙོམས་ཀྱིས་མི་འབྲལ་བར་སྲིད་པའི་རྐྱེན་བྱེད་པ་ཡང་བསམ་
གཏན་བཞི་པ་ཡན་གྱི་དབང་དུ་བྱས་ཏེ། འདོད་པའི་བཏང་སྙོམས་ཀྱི་ཀྱང་མངོན་པར་དགའ་
བའི་སྲེད་པའི་རྐྱེན་ཁོ་ན་བྱེད་པར་མདོ་འགྲེལ་ལས་གསུངས་པའི་ཕྱིར།། རང་དང་ཚར་
གཅིག་པའི་བརྒྱད་པ་སྲེད་པའི་རྐྱེན་གྱིས་བྱུང་ཞིང་། ཚོར་བ་ཅི་རིགས་དང་ལྡན་པའམ་
འབྲལ་བའམ་མི་འབྲལ་བའི་ཆེད་དུ་འདོད་ཡོན་སོགས་ཅི་རིགས་ལ་ལྷག་པར་ཆགས་པའི་
སྒོ་ནས་རང་དང་ཚར་གཅིག་པའི་ལས་ལ་གསོས་འདེབས་བྱེད་ཀྱི་སྲེད་པ་དེ་དགུ་པ་ལེན་
པའི་མཚན་ཉིད། དབྱེ་ན། ཚེ་འདི་ཙམ་གྱི་བདེ་བ་དོན་དུ་གཉེར་བའི་ཁྱིམ་པའི་དབང་དུ་
བྱས་ཏེ་འདོད་པ་ཉེ་བར་ལེན་པ་དང་། ཕྱི་རོལ་བའི་རབ་བྱུང་སོགས་ཕྱི་མའི་དོན་བསྒྲུབ་



རྟེན་འབྲེལ་རྣམ་བཞག
201.
འདོད་ཀྱང་ལོག་པར་ཞུགས་པའི་དབང་དུ་བྱས་ཏེ་ལྟ་བ་དང་། ཚུལ་ཞུགས་དང་། བདག་
སྒྲ་ཉེ་བར་ལེན་པ་གསུམ་གསུངས་སོ། དེ་ལ་དམིགས་པའི་ཁྱད་པར་ནི། རྩ་ཤེ་ཊིཀ་ཆེན་
ལས། འདོད་ཡོན་ལྔ་དང་། འཇིག་ལྟ་མ་གཏོགས་པའི་ལྟ་ངན་རྣམས་དང་། ལྟ་ངན་
འབྲེལ་བའི་ཚུལ་ཁྲིམས་བརྟུལ་ཞུགས་ངན་པ་དང་། འཇིགས་ཚོགས་ལྟ་བ་བཞི་ལ་དམིགས་
ནས་འདུན་ཞིང་ཆགས་པ་ཞེས་ཚུལ་ཞུགས་ཀྱི་ལྟ་བ་གཉིས་པའི་དམིགས་པ་དང་། ཚུལ་
ཞུགས་ངན་པ་གསུམ་པའི་དམིགས་པར་གསུངས་ལ། སའི་དངོས་གཞིར། ཚུལ་ཁྲིམས་
དང་བརྟུལ་ཞུགས་ཉེ་བར་ལེན་པ་གང་ཞེ་ན། ཚུལ་ཁྲིམས་དང་བརྟུལ་ཞུགས་ལ་ལོག་པར་
ཞུགས་པ་ལ་འདུན་པ་དང་། འདོད་ཆགས་གང་ཡིན་པའོ། །ཞེས་གསུངས་པས་དེ་གཉིས་
དམིགས་པ་མི་འགལ་ལམ་དཔྱད་པར་བྱའོ། །འཇིག་ལྟ་ལ་བདག་སྨྲ་ཞེས་བཏགས་པའི་
དགོས་པ་ནི། མདོ་འགྲེལ་ལས། བདག་ཏུ་ལྟ་བ་ནི་གཞི་ཅན་མ་ཡིན་པའི་ཕྱིར། ཉེ་བར་
ལེན་པའི་ཕུང་པོ་ལྔ་ལ་བདག་གོ་ཞེས་སྨྲས་ཤིང་བཏགས་པ་ཡིན་ནོ། །ཞེས་ཞེན་པ་ཙམ་དུ་
གོ་ཆེད་ཡིན་པར་གསུངས་སོ། །འདིས་འཁྲུལ་ནས་འཇིག་ལྟ་བདག་སྨྲ་ཉེ་བར་ལེན་པར་
མི་བཟུང་སྟེ། བྱེ་སྨྲས་ཉོན་མོངས་ཐམས་ཅད་ལེན་པ་འདི་བཞིས་བསྡུས་པར་འདོད་ཀྱང་།
ལུགས་འདིར་བདག་སྨྲ་ཉེ་བར་ལེན་པ་འདོད་པ་འདོད་ཆགས་ཡིན་པའི་ཕྱིར། དེས་ན་ཐུབ་
བསྟན་བྱེ་དོར་སོགས་ལས་འདུན་པ་ཉོན་མོངས་ཅན་དང་། འདོད་ཆགས་གཉིས་སེམས་
བྱུང་རིགས་ཐ་དད་པར་སུངས་པ་ཡང་ཕྱི་མར་སྔ་མས་མ་ཁྱབ་པ་ལ་དགོངས་སོ། །རང་
དང་ཚར་གཅིག་པའི་འཕེན་བྱེད་ལས་ལ་སྲེད་ལེན་གྱིས་གསོས་བཏབ་སྟེ་ཡང་སྲིད་འགྲུབ་
པའི་ནུས་པ་མཐུ་ཅན་དུ་སོང་བའི་རིགས་གནས་ཀྱི་ལས་དེ་བཅུ་པ་སྲིད་པའི་མཚན་ཉིད།



202
རྟེན་འབྲེལ་རྣམ་བཞག
རིགས་གནས་སྨོས་པས་མཚམས་མེད་སོགས་ལ་སྟོབས་ཅན་འགའ་ཞིག་གྲུབ་ཙམ་ནས་བཅུ་
པ་སྲིད་པ་ཡིན་པ་སྡུད། དེས་ན་སྔར་བག་ཆགས་སུ་བཤད་པའང་སྲེད་ལེན་གྱིས་གསོས་
པའི་སྲིད་པ་གཞིར་བཞག་པ་ཤེས་སླ། འདི་ལ་བར་སྲིད་དང་སྐྱེ་སྲིད་འགྲུབ་བྱེད་གཉིས་ཡོད་
ཀྱང་། བཅུ་པ་སྲིད་པ་ཐམས་ཅད་ལ་མ་ཡིན་ཏེ། གཟུགས་མེད་ཉེར་འགྲོའི་ཕྱིར་མི་འོང་
སོགས་མངོན་པར་འགྲུབ་པའི་ཀུན་སྦྱོར་དང༌། སྐྱེ་བའི་ཀུན་སྦྱོར་སྤངས་མ་སྤང་ལ་མུ་བཞི་
གསུངས་པའི་ཕྱིར། མཚམས་མེད་དེ་ཉིད་ཕྱིས་ཀྱི་སྲེད་ལེན་ལ་ལྟོས་ཀྱང་དང་པོ་ནས་འགྲུབ་
བྱེད་ཀྱི་ངོ་བོར་སོང་ཟིན་ལ། དེ་དང་གྲུབ་འབྲས་ཀྱི་བར་དུ་སྐྱེ་སྲིད་གཞན་གྱིས་ཆོད་པར་
འབྱུང་བ་འདིའི་དམིགས་བསལ་ཡིན་ཞིང་། འགྲུབ་བྱེད་གསུམ་གྲུབ་ནས་གྲུབ་འབྲས་གཏན་
མི་འབྱིན་པ་ནི་སྤྱིར་ཡང་སྲིད་དེ། བར་དོ་ནས་ལྡོག་པ་ཀུན་བཏུས་སུ་གསུངས་པ་ལྟར་གྲུབ་ .
མཐའ་གོང་རྣམས་འདོད་པའི་ཕྱིར། ཁ་ཅིག སྐྱེ་བ་འགྲུབ་པ་སྲེད་ལེན་ལ་ལྟོས་པར་མ་
ངེས་ཏེ། དམྱལ་བའི་སྡུག་བསྔལ་ལ་སྨོན་པ་མེད་པའི་ཕྱིར་དང་། སྡུག་བསྔལ་གྱིས་མནར་
ཏེ་ལུས་འདོར་བང་འདོད་པ་དེ་དག་ཕུང་པོ་ལ་སྲེད་པ་མེད་ཀྱང་སྐྱེ་བ་གྲུབ་པའི་ཕྱིར་དང་།
ཁམས་གོང་མ་ནས་འདོད་པར་སྐྱེ་བའི་སྔ་རོལ་ཏུ་འདོད་ཉོན་མངོན་གྱུར་འབྱུང་ན།. མཛོད་
ལས། ས་འཕོས་ཉམས་པ་དག་གིས་གཏོང་། །ཞེས་ས་འཕོས་པས་གཏོང་བར་བཤད་པ་
དེ་བཞག་ཏུ་མེད་པར་འགྱུར་བའི་ཕྱིར་རོ་ཞེ་ན་སྐྱོན་མེད་དེ། འཆི་ཚེ་གྲང་ཉམས་སྐྱེས་ནས་
ཚ་བ་འདོད་པས་ཚ་དམྱལ་དུ་འཕེན་པའི་ལས་ལ་གསོས་འདེབས་པར་མཛངས་བླུན་ལས་
གསུངས་ཤིང་། སྔར་བསགས་དུས་ཀྱི་སྲེད་པ་དང་ཆ་འདྲ་བའི་ཆགས་པས་གསོས་འདེབས་
པ་འཇུག་ཊིཀ་ཆེན་མོར་གསུངས་པའི་ཕྱིར། གཉིས་པ་ཡང་མིན་ཏེ། དེ་ལ་འཇིགས་སྐྲག་



203
རྟེན་འབྲེལ་རྣམ་བཞག
སོགས་འབྱུང་བས་བདག་སྲེད་མ་ལོག་པར་ཤེས་ཤིང་། དེའི་བར་དུ་ཕུང་པོ་ལ་སྲེད་པ་མི་ ་
ལྡོག་པའི་ཕྱིར། གསུམ་པ་ཡང་མིན་ཏེ། དེའི་ཚེ་སྲེད་ལེན་འབྱུང་བའི་ཕྱིར། མདོ་འགྲེལ་
ལས། འཆི་བའི་གནས་སྐབས་ན་དེས་བག་ཆགས་དག་དག་འཇུག་པ་རྙེད་པས། ཞེས་
དང༌། འགྲེལ་བཤད་ལས། ས་འགོ་མའི་འདུན་པ་དང་འདོད་ཆགས་ཀྱིས་བག་ཆགས་
ཀྱི་འཇུག་པ་རྙེད་པ་ནི་ལེན་པ་ཡིན་ལ། ཞེས་གསུངས་པའི་ཕྱིར། འོན་ཀྱང་མཛོད་དང་ ་
མི་འགལ་ཏེ། སྐྱེས་ཐོབ་ཀྱི་བསམ་གཏན་དེ་ཤི་འཕོས་པ་ན་གཏོང་བའི་ཕྱིར་རོ། །བཞི་
པ་གྲུབ་འབྲས་བཤད་པས། རང་དང་ཚར་གཅིག་པའི་སྲིད་པའི་རྟེན་འབྲེལ་གྱི་གྲུབ་འབྲས་
གང་ཞིག་འགྲོ་བ་རིགས་དྲུག་ཅི་རིགས་ཀྱི་སྐྱེ་བའི་རིས་མཐུན་གྲུབ་ཟིན་མ་དོར་བའི་ཉེར་
ལེན་གྱི་ཕུང་པོ་དེ་བཅུ་གཅིག་པ་སྐྱེ་བའི་རྟེན་འབྲེལ་གྱི་མཚན་ཉིད། ཟུར་ཕྱི་མས་བར་དོའི་
ཕུང་པོ་གཅོད། དབྱེ་བ་མདོ་ལས། འདིར་གང་སྐྱེ་བ་དང༌། ཤིན་ཏུ་སྐྱེ་བ་དང་། འཕོས་
པ་དང་། མངོན་པར་འབྱུང་བ་དང་། རབ་ཏུ་བྱུང་བ་ཞེས་ལྔ་གསུངས་ཤིང་། དེར་མ་
ཤི་ཚུན་གྱི་གནས་སྐབས་ཐམས་ཅད་འདུས་པའི་ཕྱིར་ས་མཚམས་མཛོད་དང་མི་མཐུན་ནོ།
མིར་ཆགས་པའི་རྒྱུད་ལ་ཡང་མིའི་སྐྱེ་བ་ཡོད་ཀྱང་མིའི་ལུས་རྟེན་མེད་དེ། དེ་མིའི་རྒྱུད་ཀྱི་
ཆོས་ཡིན་པའི་ཕྱིར། སྐྱེ་སྲིད་འགྲུབ་པའི་ཕུང་པོའི་རིས་མཐུན་མ་དོར་བར་ན་ཚོང གཞན་
དུ་གྱུར་པའི་ཆ་ནས་བཞག་པའི་ཉེར་ལེན་གྱི་ཕུང་པོ་དེ་བཅུ་གཉིས་པ་རྒ་བའི་རྟེན་འབྲེལ་གྱི་
མཚན་ཉིད། དེ་ལ་རྩ་བའི་དབྱེ་བ་བདུན་དང་། ཡན་ལག་གི་དབྱེ་བ་བཅོ་བརྒྱད་ཡོད། སྐྱེ་
སྲིད་དུ་ཉིང་མཚམས་སྦྱར་བའི་ཕུང་པོའི་རིགས་མཐུན་འདོར་བཞིན་པའི་ཆ་དེ། ཡིན་ལག་
ཏུ་གཉིས་པ་ཤི་བའི་རྟེན་འབྲེལ་གྱི་མཚན་ཉིད། འདིར་རྒ་ཤི་གཉིས་གཅིག་ཏུ་བགྲང་བ་ནི་



204
རྟེན་འབྲེལ་རྣམ་བཞག་
རིམ་གྱིས་འབྱུང་བར་མ་ངེས་པའི་རྒྱུ་མཚན་གྱིས་ཡིན་པར་གསེར་འཕྲེང་ལས་གསུངས་
སོ། །གཉིས་པ་བསྡུ་ཚུལ་ལ་དུ་མ་ཡོད་དེ། འཕེན་བྱེད་ཀྱི་རྒྱུ་སོགས་བཞི་དང་། ཡོང་
རྟེན་འབྲེལ་མདོ་འགྲེལ་ལས། གང་གིས་འཕེན་དང་ཇི་ལྟར་གང་། དེ་སྒྲུབ་བྱེད་དང་དེ་
ལ་ཡང་། ཉེས་དམིགས་གང་ཡིན་དེ་དག་རྣམས། །ཡན་ལག་བཅུ་གཉིས་རྣམས་ཀྱི་བསྟན། །
ཞེས་བདུན་དུ་བསྡུ་ཚུལ་གསུངས་ཏེ། དང་པོ་གཉིས་ཀྱིས་རྣམ་ཤེས་ལ་བག་ཆགས་བསྒོས་
པའི་ཚུལ་གྱིས་མིང་གཟུགས་སོགས་བཞི་འཕེན་ཞིང་། སྲེད་ལེན་གཉིས་ཀྱིས་ལས་ཀྱི་བག་
ཆགས་སྲིད་པར་བྱས་ཏེ་གྲུབ་པའི་སྐྱེ་བ་ལ་ཉེས་དམིགས་ཀྱི་ཡན་ལག་རྒ་ཤི་འབྱུང་བའི་ཕྱིར།
ཉོན་མོངས་གསུམ་མམ་ལམ་གསུམ་དུ་བསྡུ་ཚུལ་ཡང་། དབུ་མ་རྟེན་འབྲེལ་སྙིང་པོ་ལས།
བཅུ་གཉིས་ཆོས་ནི་གསུམ་དུ་འདུ། །དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་
པ་ལས་ཡིན་ཞིང་། །ལྷག་མ་བདུན་ནི་སྡུག་བསྔལ་ཡིན། །གསུམ་པོ་དག་ལས་གཉིས་འབྱུང་
སྟེ། །གཉིས་ལས་བདུན་འབྱུང་བདུན་ལས་ཀྱང་། །གསུམ་འབྱུང་སྲིད་པའི་འཁོར་ལོ་
དེ། །ཉིད་ནི་ཡང་དང་ཡང་དུ་འཁོར། །ཞེས་པ་ལྟར་མཛོད་ལས་ཀྱང་བཤད་ལ། ཀུན་
བཏུས་སུ། འདུ་བྱེད་གང་ཡིན་པ་དང༌། རྣམ་པར་ཤེས་པ་གང་ཡིན་པ་དང་། སྲིད་པ་
གང་ཡིན་པ་འདི་ནི་ལས་ཀྱི་ཀུན་ནས་ཉོན་མོངས་པར་བསྡུའོ། །ཞེས་གསུངས་སོ། །གསུམ
་ པ་རྐྱེན་དུ་འགྱུར་ཚུལ་ནི། རིག་པས་རིག་པ་ལ་རྐྱེན་བཞི་བྱེད་ཅིང་། གཟུགས་ཅན་ལ་
བདག་རྐྱེན་ཁོ་ན་དང་། གཟུགས་ཅན་གྱིས་དེ་ལ་དམིགས་རྐྱེན་བདག་རྐྱེན་གཉིས་ཀ་དང་།
གཟུགས་ཅན་ལ་རྒྱུ་བདག་གཉིས་བྱེད་དེ། གཟུགས་ཅན་ལ་དེ་མ་ཐག་རྐྱེན་ཐལ་འགྱུར་
བ་མ་གཏོགས་པས་མི་འདོད་དོ། །སའི་དངོས་གཞིར། མི་རིག་པས་ཀྱང་འདུ་བྱེད་ཀྱི་



205
རྟེན་འབྲེལ་རྣམ་བཞག
རྒྱུ་རྐྱེན་མི་བྱེད་པར་གསུངས་པའི་དགོངས་པ་གསེར་འཕྲེང་ལས། དེ་ནི་དོན་དམ་པའི་རྒྱུ་
རྐྱེན་ཀུན་གཞི་ཉིད་ཡིན་པ་ལ་དགོངས་ལ། ཀུན་བཏུས་སུ། ཐ་སྙད་པའི་རྒྱུ་རྐྱེན་གྱི་དབང་
དུ་མཛད་པས་སོ། །ཞེས་རྐྱེན་བཞིར་ཕྱེ་བའི་རྒྱུ་རྐྱེན་ཉེར་ལེན་ལ་བྱེད་ཅིང་དེ་ནི་ཀུན་གཞིའི་
སྟེང་གི་བག་ཆགས་སྨིན་པ་ལས་སྐྱེ་དགོས་པ་སའི་དངོས་གཞིའི་དགོངས་པ་དང་། ཀུན་
བཏུས་ལས་བཞི་བྱེད་གསུངས་པ་སྤྱིའི་ཐ་སྙད་ཙམ་དུ་རྒྱུ་རྐྱེན་ཡིན་པ་ལ་དགོངས་པར་གསུངས་
སོ། །བཞི་པ་བྱེད་ལས་ལ་འདྲ་བའི་བྱེད་ལས་ས་ཡན་ལག་ཕྱི་མ་ཕྱི་མ་སྐྱེད་པ་དང་། མི་
འདྲ་བའི་བྱེད་ལས་དབུས་མཐའ་ལས། སྒྲིབས་པའི་ཕྱིར་དང་འདེབས་པའི་ཕྱིར། །འཁྲིད་
པའི་ཕྱིར་དང་ཀུན་འཛིན་ཕྱིར། །རྫོགས་བྱེད་ཕྱིར་དང་གསུམ་གཅོད་ཕྱིར། །ཉེ་བར་
སྤྱོད་ཕྱིར་སྡུད་པའི་ཕྱིར། །སྦྱོར་བའི་ཕྱིར་དང་མངོན་དུའི་ཕྱིར། །སྡུག་བསྔལ་ཕྱིར་ནི་
འགྲོ་ཉོན་མོངས། །ཞེས་ཡན་ལག་ཐ་མ་གཉིས་མ་གཏོགས་གྲངས་བཞིན་ནོ། །ལྔ་པ་ཚེ་
དུ་ལ་རྫོགས་ཚུལ་ནི། འཕེན་བྱེད་གསུམ་དང་འགྲུབ་བྱེད་གསུམ་ཚེ་སོ་སོར་བྱུང་ན་ཚེ་གསུམ་
འགྱངས་ཡང་དེ་ལས་བུལ་བ་མི་སྲིད་དེ། གསེར་ཕྲེང་ལས། འཕེན་འགྲུབ་ཀྱི་བར་དུ་ཚེ་
དུ་མས་རྟེན་འབྲེལ་གཞན་གྱི་ཚེ་ཡིན་ལ། འཕེན་བྱེད་དེའི་རྟེན་འབྲེལ་གྱི་ཚེ་མ་ཡིན་པས་
ཉེས་པ་མེད་དོ། །ཞེས་གསུངས་པའི་ཕྱིར། དྲུག་པ་ས་མཚུངས་ནི། ལུགས་འདིར་ཕལ་
ཆེར་ས་མཚུངས་ཀྱང་ཀུན་གཞི་འདོད་པ་རྣམས་འདོད་པའི་རྒྱུ་སྙོམས་འཇུག་བསྒྲུབ་པ་ན་
ཉོན་ཡིད་འཁོར་གྱི་མ་རིགས་པས་ཐོག་མའི་མ་རིག་པ་བྱས་ཚེ་ཡན་ལག་དང་པོ་འདོད་པའི་
སས་བསྡུས་ཡིན་ལ། རྒྱུ་དུས་ཀྱི་རྣམ་ཤེས་ཀྱང་ཀུན་གཞི་ཡིན་པས་སྟོད་ཆ་འདོད་པའི་སས་
བསྡུས་ཤིང་། ལྷག་མ་ཐམས་ཅད་གོང་སས་བསྡུས་པར་འདོད་ལ། གོང་ས་འོག་སར་



206
རྟེན་འབྲེལ་རྣམ་བཞག
འཕེན་བྱེད་ལས་མི་གསོག་པ་གྲུབ་མཐའ་ཀུན་མཐུན་ནོ། །བདུན་པ་ལ་སྒོམ་ཚུལ་སྔར་ལྟར་
ལ། བརྒྱད་པ་བསྒོམ་པའི་ཕན་ཡོན་ནི། སྤང་བླང་གི་འཇུག་ལྡོག་ཚུལ་བཞིན་དུ་བྱས་ཏེ་
ཐར་པ་བླ་ན་མེད་པའི་གྲོང་ཁྱེར་དུ་ཞུགས་ནས་ལུས་ཅན་ཡོངས་ལ་ཕན་བདེའི་སྒོ་བརྒྱ་འབྱེད་
པ་ཡིན་ནོ། །སྨྲས་པ། རྟེན་འབྱུང་ཡངས་པའི་ཁོར་ཡུག་གསལ་བྱེད་ཅིང་། །བློ་གསལ་
བློ་ཡི་འདབ་བརྒྱ་རྒོད་པའི་གཉེན། །ལུང་རིགས་འདོ་བརྒྱ་འབར་བའི་གཟི་བྱིན་ཅན། །ཐུབ་
བསྟན་ནམ་མཁའི་རྒྱན་འདི་བསྐྲུན་པ་ཡི། །ལེགས་བྱེད་སྙིང་པོ་མ་ཕམ་ཚ་ཟེར་གྱིས། །བཞད་
པའི་གསུང་གི་རྗེས་འགྲོ་རྐང་དྲུག་ཚོགས། །བཤད་སྒྲུབ་སྦྲང་རྩིར་རྣམ་རོལ་ཟག་མེད་ཀྱིས།
དགའ་བའི་མྱོང་ལྡན་རྩེ་བས་གར་བསྒྱུར་ཤོག །དེ་ཚེ་རྣམ་ཀུན་མཆོག་ལྡན་སྟོང་པའི་མཁར།
རྟེན་འབྱུང་ཆུ་འཛིན་གླལ་བའི་སྒྲ་དབྱངས་ཀྱིས། །སྐལ་བཟང་བློ་གསལ་བྱེ་བའི་མདོངས་
མཐའ་མ། །དོན་གཉིས་གཏོས་བཟང་འཛིན་པས་སྒེག་གྱུར་ཅིག ། །།ཅེས་པ་འདི་ནི་
བསྟན་པའི་གསལ་བྱེད་མཆོག་སྤྲུལ་གྲགས་པ་རྒྱལ་མཚན་གྱི་འཛིན་ཆོས་སུ། ༧བཙུན་
པ་དཀོན་མཆོག་བསྟན་པའི་སྒྲོན་མེས་རང་ལོ་ཉེར་གསུམ་པ་ལ་དཔལ་ལྡན་འབྲས་སྤུངས་
སུ་བྲིས་པའོ།
གུང་ཐང་དཀོན་མཆོག་བསྟན་པའི་སྒྲོན་མེའི་གསུང་ལས།
།ཆོས་ཀྱི་རྩ་བ་བསམ་པའི་བཟང་ངན་ཡིན།
།ཆོས་ཀྱི་སྒོ་འབྱེད་རྣམ་དག་ཐོས་པ་ཡིན།
།ཆོས་ཀྱི་སོང་ཚད་འདི་སྣང་ཞེན་ལོག་ཡིན།
།ཆོས་ཀྱི་སྙིང་པོ་ཐབས་ཤེས་ཟུང་འཇུག་ཡིན།
།ཆོས་ལ་ཆོས་བཞིན་སྤྱོད་པར་གྱིས་ཤིག་ཨང་། །ཞེས་སོ།



207
༄༅། །ཟམ་མོ་རྟེན་ཅིང་འབྲེལ་བར་འབྱུང་བའི་མཐའ་དཔྱོད་ཀྱི་མཛད་པ་
པོ་རྗེ་བླ་མ་འཇམ་དབྱངས་བཞད་པའི་རྡོ་རྗེའི་རྣམ་ཐར་
མདོར་བསྡུས་བཞུགས་སོ།. །
༄༅། །འཇམ་དབྱངས་བཞད་པ་ངག་དབང་བརྩོན་འགྲུས་ནི་འཁྲུངས་ཡུལ་མདོ་སྨད་ཀྱི་གནས་
ཆེན་བྲག་དཀར་རྒན་ཀྱའི་རིང་ཞེས་པ་རུས་ཆེན་བཞིའི་ནང་ཚན་ལྡོང་ཤུལ་གྱི་རིགས་སུ་ཡབ་འབུམ་
རྒྱལ་དང་། ཡུམ་ཐར་མེ་བྱམས་གཉིས་ཀྱི་སྲས་སུ་རབ་བྱུང་བཅུ་གཅིག་པའི་ས་བྱི་ ༡༦༤༨ ལོར་
འཁྲུངས། དགུང་ལོ་བདུན་ཐོག་རྗེ་ཉིད་ཀྱི་ཨ་ཁུ་དགེ་སློང་བསོད་ལྷུན་ནས་ཡི་གེའི་ཕྱི་མོ་ཀ་ཁ་བསླབ་
པས་ཉིན་མོ་དེ་རང་ལ་མཁྱེན་ཅིང་། རིང་པོ་མི་ཐོགས་པར་ཡི་གེ་བྲི་ཀློག་ཀུན་ལ་བྱང་བར་གྱུར།
དགུང་ལོ་བཅུ་གསུམ་ཐོག་འདུལ་འཛིན་ཡེ་ཤེས་རྒྱ་མཚོའི་ས་ནས་རབ་བྱུང་སྡོམ་པ་བཞེས། མཚན་
བློ་བཟང་རྒྱལ་མཚན་ཞེས་བཏགས། དགུང་ལོ་ཉེར་གཅིག་ལ་དབུས་སུ་བྱོན་ནས་འབྲས་སྒོ་མང་
གྲྭ་ཚང་གི་ཆོས་གྲྭར་གསར་ཞུགས་ཀྱིས་ལྕང་སྐྱ་ཞབས་དྲུང་ངག་དབང་ཆོས་ལྡན་བསྟེན་ནས་གཞུང་
ཆེན་བཀའ་པོད་ལྔར་གསན་བཞེས་མཛད། དགུང་ལོ་ཉི་ཤུ་རྩ་ལྔའི་ཐོག་དཀའ་བཅུའི་མཚན་བཏགས་
མཛད། །དགུང་ལོ་ཉེར་བདུན་ཐོག་གོང་ས་ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོའི་
ཞལ་སྔ་ནས་ཕ་བྲང་པོ་ཏ་ལར་བསྙེན་རྫོགས་ཀྱི་སྡོམ་པ་བཞེས། མཚན་ངག་དབང་བརྩོན་འགྲུས་
ཞེས་སྩལ། དགུང་ལོ་ཉེར་དགུར་དཔལ་ལྡན་སྨད་རྒྱུད་གྲྭ་ཚང་དུ་ཞུགས། དགུང་ལོ་སོ་གཉིས་
ནས་དགེ་འཕེལ་རི་ཁྲོད་དུ་བཞུགས། སྒོ་མང་གི་ཡིག་ཆ་ཕལ་ཆེར་དང་། སྙན་ངག་བསྟན་བཅོས་
དབྱངས་ཅན་ཞལ་ལུང་། འཇིགས་བྱེད་ཆོས་འབྱུང་སོགས་སྔ་རྟིང་དུ་བརྩམས། དགུང་ལོ་ང་
གསུམ་ཐོག་རྒྱལ་བ་ཚང་དབྱངས་ཀྱི་བཀའ་བཞིན་འབྲས་སྒོ་མང་གི་མཁན་པོར་ཕེབས། དགུང་
ལོ་རེ་གཉིས་ལ་ཨི་ཏི་ཇུ་ནང་གི་གདན་ཞུས་ལྟར་མདོ་སྨད་དུ་ཕེབས། དགུང་ལོ་རེ་གསུམ་ལ་བཀྲ་
ཤིས་འཁྱིལ་གྱི་དགོན་པ་ཕྱག་བཏབ། བཀྲ་ཤིས་འཁྱིལ་གྱི་རྒྱུད་གྲྭ་བཙུགས། ལྷ་བཟང་གི་བླ་མ་
མཛད། དགུང་ལོ་དོན་བཞི་སྟེ་ལྕགས་གླང་སྤྱི་ལོ་ ༡༧༢༡ ལོ་ལ་སྐུ་གཤེགས།



208
རྟེན་འབྲེལ་མཐའ་དཔྱོད།
༄༅། །ཟབ་མོ་རྟེན་ཅིང་འབྲེལ་བར་འབྱུང་བའི་མཐའ་དཔྱོད་རྗེ་བླ་མ་
འཇམ་དབྱངས་བཞད་པའི་རྡོ་རྗེའི་གསུང་རྒྱུན་ ་
དྲི་མེད་པ་བཞུགས་སོ། ། །
༄༅། །དེ་ནས་སེང་གེ་རྣམ་བསྒྱིངས་པའི་ཞེས་སོགས་ཀྱི་སྐབས་སུ། འཕྲོས། སྦྱོར་
བ། མཐའ་དཔྱད་པ་གསུམ་ལས། དང་པོ་ནི། སྦྱིན་པ་ལ་སོགས་རེ་རེ་ནི། །ཞེས་སོགས་
ལས་འཕྲོས། གཉིས་པ་ནི། སེང་གེ་རྣམ་བསྒྱིངས་ཀྱི་མཐོང་ལམ་རྣམ་གྲོལ་ལམ་ལ་གནས་
པའི་སེམས་དཔའ་ཆོས་ཅན། མཉམ་བཞག་ལས་ལངས་པའི་མཇུག་ཐོག་ཏུ་གང་ལ་སྙོམས་
པར་འཇུག་པ་ཡོད་དེ། རྟེན་འབྲེལ་ཡན་ལག་བཅུ་གཉིས་ལ་དགོས་པ་དུ་མའི་ཆེད་དུ་ལུགས་
འབྱུང་ལུགས་བཟློག་ཏུ་ཉམས་སུ་ལེན་པ་ཡིན་པའི་ཕྱིར། གསུམ་པ་མཐའ་དཔྱད་པ་ལ།
བཤད་བྱའི་ལུང་བཀོད་པ། ལུང་དོན་བཤད་པ་གཉིས། དང་པོ་ནི། རྟེན་ཅིང་འབྲེལ་པར་
འབྱུང་བ་དང་པོ་དང་། རྣམ་པར་བཤད་པའི་མདོ་ལས། འདི་ཡོད་པས་འདི་འབྱུང་། འདི་
སྐྱེས་པའི་ཕྱིར་འདི་སྐྱེས་པ་སྟེ། འདི་ལྟ་སྟེ། མ་རིག་པའི་རྐྱེན་གྱིས་འདུ་བྱེད། ཅེས་པ་
ནས། འདི་འབྱུང་པར་འགྱུར་རོ། །ཞེས་པའི་བར་བྱུང་། འདིའི་དོན་ལ་རྟེན་འབྲེལ་ཀྱི་
འདོད་ཚུལ། དབྱེ་བསྡུ། རྐྱེན་དུ་འགྱུར་ཚུལ། བྱེད་ལས། ཚེ་དུ་ལ་རྫོགས། ས་མཚུངས།
སྒོམ་པའི་ཚུལ། སྒོམ་པའི་ཕན་ཡོན་དང་བརྒྱད་ལས། དང་པོ་ནི། སྐད་ཅིག་པར་འདོད་
པ་དང༌། གནས་སྐབས་པར་འདོད་པ་དང་། རྒྱུན་ཆགས་པར་འདོད་པ་དང་། འབྲེལ་
བར་འདོད་པ་དང་བཞི་ལས། དབུ་སེམས་ཀྱི་སྐབས་སུ་བཞི་ཀ་མཚན་ཉིད་པར་ཁས་མི་
ལེན་ཀྱང་ཅི་རིགས་པ་ཁས་ལེན་ནོ། །སྡེ་པ་ཁ་ཅིག་ན་རེ། རྟེན་འབྲེལ་བཅུ་གཉིས་ལ་སྐད་



209
རྟེན་འབྲེལ་མཐའ་དཔྱོད།
ཅིག་པ་སོགས་བཞི་འདོད་དེ། རྟེན་འབྲེལ་མདོ་འགྲེལ་ལས། རྟེན་ཅིང་འབྲེལ་བར་འབྱུང་
བ་དེ་ནི་རྣམ་པ་བཞིར་བརྗོད་དེ། སྐད་ཅིག་པ་དང་། རྒྱུན་ཆགས་པ་དང་། འབྲེལ་བ་
ཅན་དང་། གནས་སྐབས་པའོ། །ཞེས་གསུངས་པའི་ཕྱིར། དང་པོ་སྐད་ཅིག་པ་ཡོད་དེ།
རྟེན་འབྲེལ་མདོ་འགྲེལ་ལས། སྐད་ཅིག་པ་ཇི་ལྟ་བུ་ཞེ་ན། སྐད་ཅིག་མ་གཅིག་ལ་ཡན་
ལག་བཅུ་གཉིས་རྫོགས་པ་ཡོད་དེ། འདི་ལྟ་སྟེ། ཆགས་པའི་དབང་གིས་སྲོག་ཆགས་ཀྱི་
སྲོག་གཅོད་པའི་རྨོངས་པ་གང་ཡིན་པ་དེ་ནི་མ་རིག་པའོ། །སེམས་པ་གང་ཡིན་པ་དེ་ནི་འདུ་
བྱེད་དོ། །དངོས་པོ་སོ་སོར་རྣམ་པར་རིག་པ་དེ་ནི་རྣམ་པར་ཤེས་པའོ་། །རྣམ་པར་ཤེས་
པ་དང་ལྷན་ཅིག་འབྱུང་བའི་ཕུང་པོ་ནི་མིང་དང་གཟུགས་སོ། །མིང་དང་གཟུགས་ལ་རྣམ་
པར་གནས་པའི་དབང་པོ་རྣམས་ནི་སྐྱེ་མཆེད་དྲུག་གོ །སྐྱེ་མཆེད་དྲུག་འདུས་པ་ནི་རེག་
པའོ། །དེ་ཉམས་སུ་མྱོང་བ་ནི་ཚོར་བའོ། །ཆགས་པ་གང་ཡིན་པ་དེ་ནི་སྲེད་པའོ། །དེ་
དང་མཚུངས་པར་ལྡན་པའི་ཀུན་ནས་དཀྲིས་པ་རྣམས་ནི་ལེན་པའོ། །དེའི་ཀུན་ནས་བསླང་
བའི་ལུས་དང་ངག་གི་ལས་ནི་སྲིད་པའོ། །ལས་དེ་རྣམས་སྐྱེ་ནས་སྐྱེ་པའོ། །ཡོངས་སུ་
སྨིན་པ་ནི་རྒ་བའོ། །ཞིག་པ་ནི་ཤི་བའོ། །ཞེས་གསུངས་པའི་ཕྱིར། རྒྱུན་ཆགས་པ་དང་།
གནས་སྐབས་པ་གཉིས་ཀྱི་དོན་ཡོད་དེ། ཡན་ལག་བཅུ་གཉིས་པོ་ཉེ་བར་ཚེ་གསུམ་བར་
མ་ཆད་འབྲེལ་བ་དེ་རྒྱུན་ཆགས་པའི་དོན་དང་། མ་རིག་པའི་གནས་སྐབས་སུ་ཕུང་པོ་ལྔ་
ཡོད་ཅིང་མ་རིག་པ་གཙོ་ཆེ་བའི་དབང་གིས་མ་རིག་པར་བཞག །དེ་བཞིན་དུ་འདུ་བྱེད་
སོགས་ལ་འདྲ་བའི་ཕྱིར། དང་པོ་གྲུབ་སྟེ། མཛོད་འགྲེལ་ལས། གནས་སྐབས་པ་ནི་
བཅུ་གཉིས་པ་དང་ལྡན་པའི་ཕུང་པོ་ལྔའི་གནས་སྐབས་ཀྱི་ཚེ་གསུམ་བར་ཆད་མེད་པར་འབྲེལ་



རྟེན་འབྲེལ་མཐའ་དཔྱོད།
210
བ་དག་ཡོན་ནོ། །དེ་ཉིད་རྒྱུན་ཆགས་པ་ཡང་ཡིན་ནོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། དེ་ཉིད་ལས། མ་རིག་པ་གཙོ་བོ་ཡིན་པས་གནས་སྐབས་སུ་མ་རིག་པར་བཤད་
ལ། འདུ་བྱེད་གཙོ་བོ་ཡིན་པའི་ཕྱིར་ན་འདུ་བྱེད་ནས་རྒ་ཤི་གཙོ་བོ་ཡིན་པའི་བར་དུ་ནི་རྒྱ་
ཤི་ཁོ་ནར་བཤད་པའི་ཉེས་པ་མེད་དེ། །ཞེས་གསུངས་པའི་ཕྱིར། བཞི་པ་འབྲེལ་བ་ཅན་
ཡོད་དེ། འདུ་བྱས་སྐད་ཅིག་མ་རྒྱུ་དང་འབྲེལ་བ་ཐམས་ཅད་ཡིན་པའི་ཕྱིར། དེ་ཉིད་ལས།
སྐད་ཅིག་པ་དང་འབྲེལ་པ་ཅན་ནི་རབ་ཏུ་བྱེད་པ་དག་ལས་ཇི་སྐད་འབྱུང་བ་བཞིན་ནོ། །རབ་
ཏུ་བྱེད་པ་དག་ལས་ཇི་སྐད་འབྱུང་ཞེ་ན། །རྟེན་ཅིད་འབྲེལ་བར་འབྱུང་བ་གང་ཞེ་ན། འདུ་
བྱས་ཀྱི་ཆོས་ཐམས་ཅད་དོ། །ཞེས་གསུངས་པའི་ཕྱིར། གཞན་ཡང་། རྟེན་འབྲེལ་ལ་
བཞིར་དབྱེ་བར་མ་ཟད། དྲུག་ཡང་ཆོས་མངོན་པའི་མདོ་ལས་བཤད་དེ། །གནས་སྐབས་
པ་དང་། སྐད་ཅིག་པ་དང་། རྒྱུན་ཆགས་པ་དང་། འབྲེལ་བ་ཅན་དང་། སེམས་ཅན་དུ་
སྟོན་པ་དང་། སེམས་ཅན་མ་ཡིན་པར་སྟོན་པ་དྲུག་ཡོད་པའི་ཕྱིར་ཏེ། རང་འགྲེལ་ལས།
ཆོས་མངོན་པ་ལས་ནི་མཚན་ཉིད་པ་ཡིན་ཏེ། དེ་བཞིན་དུ་གནས་སྐབས་པ་དང་། སྐད་
ཅིག་པ་དང་། རྒྱུན་ཆགས་པ་དང་། འབྲེལ་བ་ཅན་དང་། སེམས་ཅན་དུ་སྟོན་པ་དང་།
སེམས་ཅན་མ་ཡིན་པར་སྟོན་པ་ཞེས་གསུངས་པ་འཐད་པ་ཡིན་ནོ། །ཞེས་གསུངས་པའི་
ཕྱིར། གཞན་ཡང་། དེ་ལྟར་དྲུག་བཤད་ཀྱང་ཐེག་པ་ཆེ་ཆུང་གི་མདོ་དག་ལས། རྟེན་
ཅིང་འབྲེལ་བར་འབྱུང་བ་གང་ཞེ་ན། མ་རིག་པའི་རྐྱེན་གྱིས་འདུ་བྱེད་ཅེས་པ་ནས། སྐྱེ་
བའི་རྐྱེན་གྱིས་རྒ་ཤི་ཞེས་གསུངས་པའི་རྒྱུ་མཚན་ཡོད་དེ། ཚེ་སྔ་ཕྱི་བར་གསུམ་ལ་རྨོངས་
པ་གསུམ་བཟློག་བའི་ཆེད་ཡིན་པའི་ཕྱིར། མདོ་ལས། དགེ་སློང་དག་དགེ་སློང་གིས་གང་



211
རྟེན་འབྲེལ་མཐའ་དཔྱོད།
ཕན་ཆད་རྟེན་ཅིང་འབྲེལ་བར་འབྱུང་བ་དང་། རྟེན་ཅིང་འབྲེལ་བར་འབྱུང་བའི་ཆོས་རྣམས་
ཡང་དག་པའི་ཤེས་རབ་ཀྱིས་དེ་ལྟར་ཡང་དག་པ་ཇི་ལྟ་བ་བཞིན་མཐོང་བ་དེ་ནི། ཅི་བདག་
འདས་པའི་དུས་ན་འབྱུང་བར་འགྱུར་རམ་སྙམ་དུ་སྔོན་གྱི་མཐའ་ལ་འབྲང་བར་མི་འགྱུར་
རོ། །ཞེས་བྱ་བ་འདིའི་དོན་བསྡུས་ནས། མཛོད་ལས། །སྔོན་དང་ཕྱི་མཐའི་བར་དག་
ལ། །རྨོངས་པ་རྣམ་པར་ཟློག་ཕྱིར་རོ། །ཞེས་གསུངས་པའི་ཕྱིར། གཉིས་པ་དབྱེ་བ་
དང་། བསྡུ་བ་གཉིས་ལས། དང་པོ་ནི། མ་རིག་པ་ནས་རྒ་ཤིའི་བར་བཅུ་གཉིས་ལས།
དང་པོ་ལ་མཚན་ཉིད་དང་། འཇོག་ཚུལ་གཉིས་ལས། རང་པོ་ལ་ཁ་ཅིག་གིས། རིག་པ་
ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་ཤེས་པ་དེ་དེའི་མཚན་ཉིད་ཟེར་ན། དེར་
གྱུར་པའི་གཙོ་སེམས་ཆོས་ཅན། མ་རིག་པ་ཡིན་པར་ཐལ། མཚན་ཉིད་དེའི་ཕྱིར། འདོད་
མི་ནུས་ཏེ། སེམས་བྱུང་མ་ཡིན་པའི་ཕྱིར། ཡང་ཁ་ཅིག་གིས། རིག་པ་ཡེ་ཤེས་ཀྱི་འགལ་
ཟླ་མི་མཐུན་ཕྱོགས་སུ་གྱུར་བའི་སེམས་བྱུང་དེ་དེའི་མཚན་ཉིད་ཟེར་ན། དེ་འདྲའི་སེམས་
བྱུང་དུ་སྒྱུར་བའི་ཚོར་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
ན། རང་སྟོབས་ཀྱིས་རྨོངས་པར་ཐལ། འདོད་པའི་ཕྱིར། འདོད་མི་ནུས་ཏེ། གཞན་
སྟོབས་ཀྱིས་རྨོངས་པའི་ཕྱིར། ཡང་ཁ་ཅིག་གིས། རིག་པ་ཡེ་ཤེས་ཀྱི་འགལ་ཟླ་མི་མཐུན་
ཕྱོགས་སུ་གྱུར་པའི་ཞེས་པའི་སྐབས་ཀྱི་རིག་པ་དེ་ཡིན་ན། གང་ཟག་གི་བདག་མེད་རྟོགས་
པའི་རིག་པ་ཡེ་ཤེས་ཡིན་པས་ཁྱབ་ཟེར་ན། འོ་ན་ལམ་རིམ་ལས། རིག་པ་ཡེ་ཤེས་ལ་
དུ་མ་ཡོད་ཀྱང་གཙོ་བོ་ནི་བདག་མེད་རྟོགས་པའི་རིག་པ་ཡེ་ཤེས་སོ་ཞེས་གཙོ་བོ་སྨོས་པ་མི་
འཐད་པར་ཐལ། སྐབས་འདིའི་རིག་པ་ཡེ་ཤེས་ཡིན་ན། གང་ཟག་གི་བདག་མེད་རྟོགས་



212
རྟེན་འབྲེལ་མཐའ་དཔྱོད།
པའི་རིག་པ་ཡེ་ཤེས་ཡིན་དགོས་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་ལ་ལས་
འབྲས་ཀྱི་འབྲེལ་བ་ཕྱིན་ཅི་མ་ལོག་པར་རྟོགས་པའི་རིག་པ་ཡེ་ཤེས། དཀོན་མཆོག་གསུམ་
དང་སྔོན་དང་ཕྱི་མའི་མཐའ་རྟོགས་པའི་རིག་པ་ཡེ་ཤེས་སོགས་མ་རིག་པ་སོ་དྲུག་གི་འགལ་
ཟླ་སོ་དྲུག་ཡོད་པ་རྟེན་འབྲེལ་མདོ་འགྲེལ་གྱི་དགོངས་པ་ཡིན་པའི་ཕྱིར། གཉིས་པ་འཇོག་
ཚུལ་ལ་དུ་མ་ཡོད་ཀྱང་། གཞན་རྣམས་གོ་སླ། ཡན་ལག་བཅུ་གཉིས་ཀྱི་དང་པོ་ཐོག་མའི་
མ་རིག་པ་དང་། འཁོར་བའི་རྩ་བར་གྱུར་པའི་མ་རིག་པ་གཉིས་དོན་གཅིག་ཡིན་མིན་ལ་
དཔྱད་པ། ཡན་ལག་དང་པོའི་མ་རིག་པ་དེ་མཐོང་སྤངས་དང་སྒོམ་སྤངས་གང་ཡིན་ལ་
དཔྱད་པ་གཉིས་ལས། དངཔོ་ལ་ཁ་ཅིག་གིས། དེ་གཉིས་དོན་གཅིག་ཟེར་ན། ངན་སོང་
དུ་སྐྱེ་བ་འཕེན་བྱེད་ཀྱི་ལས་ཀྱི་ཀུན་སློང་དུ་གྱུར་པའི་འཇིག་ལྟ་ཆོས་ཅན། དེར་ཐལ། དེའི་
ཕྱིར། དེ་ཡོད་པའི་ཕྱིར། དེར་ཐལ། དེའི་ཀུན་སློང་དུ་གྱུར་པའི་མ་རིག་པ་སོགས་བཅུ་
གཉིས་ཡོད་པའི་ཕྱིར། དེར་ཐལ། མཐོང་སྤང་དུ་གྱུར་པའི་ཡན་ལག་བཅུ་གཉིས་ཡོད་
པའི་ཕྱིར། དེར་ཐལ། རྒྱུན་ཞུགས་ཀྱིས་སྤངས་པའི་ཡན་ལག་བཅུ་གཉིས་ཡོད་པའི་ཕྱིར་
ཏེ། རྣལ་འབྱོར་དཔྱོད་པའི་ས་ལས། རྒྱུན་དུ་ཞུགས་པས་ཡན་ལག་ཏུ་དུ་ཞིག་སྤང་བར་
བརྗོད་ཅེ་ན། ཐམས་ཅད་ཀྱི་ཕྱོགས་གཅིག་སྟེ་རིལ་གྱིས་ནི་མིན་ནོ། །ཞེས་གསུངས་པའི་
ཕྱིར། ཁྱབ་སྟེ། ཐམས་ཅད་ཀྱི་ཕྱོགས་གཅིག་སྟེ། ཞེས་པས་ཡན་ལག་ཐམས་ཅད་སྤངས་
རྒྱུ་རེ་ཡོད་ཀྱང་རིལ་གྱིས་ན་མིན་ནོ་ཞེས་བཤད་པའི་ཕྱིར། འདོད་མི་ནུས་ཏེ། འཇིག་ལྟ་
ཀུན་བཏགས་ཡིན་པའི་ཕྱིར། ཡང་ཁ་ཅིག་གིས། འཇིག་ལྟ་ཡིན་ན། ཡན་ལག་དང་
པོའི་མ་རིག་པ་ཡིན་པས་ཁྱབ་ཟེར་བ་དང་། ཡན་ལག་དང་པོའི་ཐོག་མའི་མ་རིག་པ་ཡིན་



213
རྟེན་འབྲེལ་མཐའ་དཔྱོད།
ན། རང་དང་རྟེན་འབྲེལ་ཚར་གཅིག་ཏུ་གཏོགས་པའི་ཡན་ལག་གཉིས་པ་འདུ་བྱེད་ཀྱི་ཀུན་
སློང་དུ་གྱུར་པའི་མ་རིག་པ་ཡིན་པས་ཁྱབ་ཟེར་བ་ནང་འགལ་ལོ། །འདོད་ན། སྲེད་པ་
དང་མཚུངས་ལྡན་གྱི་འཇིག་ལྟོ་དང་ལེན་པ་དང་མཚུངས་ལྡན་གྱི་འཇིག་ལྟ་རེ་རེ་ནས་ཆོས་
ཅན། དེ་རེ་ཐལ། དེའི་ཕྱིར། དེ་ཡོད་པའི་ཕྱིར་ཏེ། འདོད་པ་ཉེ་བར་ལེན་པ་ལྟ་བ་ཉེ་
བར་ལེན་བ་རེ་རེ་དང་མཚུངས་ལྡན་གྱི་འཇིག་ལྟ་ཡོད་པའི་ཕྱིར། འདོད་ན། དེའི་ཀུན་
སློང་ཡིན་པར་ཐལ། འདོད་པའི་ཕྱིར། འདོད་ན། དེའི་སྔ་རོལ་ཏུ་གྲུབ་པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་རྗེས་སུ་གྲུབ་པའི་ཕྱིར། གཞན་ཡང་། ཡན་ལག་
གཉིས་པ་འདུ་བྱེད་ཀྱི་ལས་ཀྱི་རྫས་རྒྱུན་ཡིན་ན། ཡན་ལག་གཉིས་པ་འདུ་བྱེད་ཀྱི་ལས་ཡིན་
པས་ཁྱབ་པར་ཐལ། ཡན་ལག་བཅུ་གཉིས་ཀྱི་ཐོག་མ་རིག་པ་ལ་དེའི་ཕྱིར། འདོད་ན།
སྐྱེ་བ་གཅིག་ཁོ་ན་འཕེན་པའི་ལས་ལ་སྲེད་ལེན་གྱིས་གསོས་བཏབ་ནས་ལས་ཀྱི་ནུས་པ་མཐུ་
ཅན་དུ་སོང་བའི་བཅུ་པ་སྲིད་པའི་རྟེན་འབྲེལ་ཆོས་ཅན། ཡན་ལག་གཉིས་པ་འདུ་བྱེད་ཀྱི་
ལས་ཡིན་པར་ཐལ། དེའི་རྫས་རྒྱུན་ཡིན་པའི་ཕྱིར། རྟགས་བླ། འདོད་མི་ནུས་ཏེ། བཅུ་
པ་སྲིད་པའི་རྟེན་འབྲེལ་ཡིན་ལ། འདུ་བྱེད་ཀྱི་ལས་མ་ཡིན་པའི་མུ་ཡིན་པའི་ཕྱིར། དེར་
ཐལ། དེ་ལ་མུ་བཞི་ཡོད་པའི་ཕྱིར། དུ་བྱེད་ཀྱི་ལས་ཡིན་ལ་བཅུ་པ་སྲིད་པའི་རྟེན་འབྲེལ་
མ་ཡིན་པ། དེ་ཡིན་ལ་སྔ་མ་མ་ཡིན་པ། གཉིས་ཀ་ཡིན་པ་དང་། གཉིས་ཀ་མ་ཡིན་པ་
སྟེ་བཞི་ཡོད་པར་རྟེན་འབྲེལ་མདོ་འགྲེལ་གྱི་དགོངས་པ་ཡིན་པའི་ཕྱིར། དང་པོ་ཡོད་དེ།
སྐྱེ་བ་གཅིག་ཁོ་ན་འཕན་བྱེད་ཀྱི་ལན་གྲངས་གཞན་ལ་མྱོང་འགྱུར་གྱི་ལས་དང་སྐྱེ་ནས་མྱོང་
འགྱུར་གྱི་ལསལ་སྲེད་ལེན་གྱིས་གསོས་མ་བཏབ་པ་སོགས་ཡོན་ལག་གཉིས་པར་དུ་བྱེད་



རྟེན་འབྲེལ་མཐའ་དཔྱོད།
214
ཡིན་ལ། བཅུ་པ་སྲིད་པའི་རྟེན་འབྲེལ་མ་ཡིན་པའི་མུ་དང་། དེ་ལ་སྲེད་ལེན་གྱིས་གསོས་
བཏབ་ནས་མཐུ་ཅན་དུ་སོང་བ་དེ། ཕྱི་མ་ཡིན་ལ་སྔ་མ་མ་ཡིན་པའི་མུ། མཚམས་མེད་
ཀྱི་ལས་བསགས་མ་ཐག་པ་དང་། མིར་སྐྱེ་བ་བརྒྱ་འཕེན་བྱེད་ཀྱི་ལས་དང་པོ་དང་འགྲུབ་
བྱེད་ཀྱི་སྲིད་པ་གཉིས་དེ་གཉིས་ཀ་ཡིན་པའི་མུ། ལྷག་མ་རྣམས་གཉིས་ཀ་མ་ཡིན་པའི་མུ་
ཡིན་པའི་ཕྱིར། གཞན་ཡང་། ཡན་ལག་གསུམ་པ་རྣམ་ཤེས་ཀྱི་རྟེན་འབྲེལ་གྱི་རྫས་རྒྱུན་
ཡིན་ན། དེ་ཡིན་དགོས་པར་ཐལ། ཡན་ལག་དང་པོ་དང་གཉིས་པ་དེའི་ཕྱིར། འདོད་ན།
དེའི་རྫས་རྒྱུན་དུ་གྱུར་པའི་ཐོག་མའི་མ་རིག་པ་དང་དུས་མཉམ་དུ་གྲུབ་པའི་རྣམ་ཤེས་ཀྱི་
རྟེན་འབྲེལ་དང་། དེར་གྱུར་པའི་འདུ་བྱེད་ཀྱི་ལས་དང་དུས་མཉམ་དུ་གྲུབ་པའི་རྣམ་ཤེས་
ཀྱི་རྟེན་འབྲེལ་གཉིས་རེ་རེ་ནས་ཆོས་ཅན། དེར་ཐལ། དེའི་ཕྱིར། འདོད་ན། རང་དང་
རྟེན་འབྲེལ་ཚར་གཅིག་ཏུ་གཏོགས་པའི་འཕེན་བྱེད་ཀྱིས་བག་ཆགས་བགོས་ཟིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེའི་རྫས་རྒྱུན་སྔ་མ་ཡིན་པའི་ཕྱིར། ཡང་ཁ་ཅིག
ཡན་ལག་བཅུ་གཉིས་ཀྱི་ཐོག་མའི་མ་རིག་པ་དེ་མཐོང་སྤངས་ཡིན་པར་ཐལ། དེ་ལྟར་ཡིན་
པར་རྟེན་འབྲེལ་མདོ་འགྲེལ་གྱི་དོན་ཡིན་པ་ཐེག་བསྡུས་ཀྱི་འགྲེལ་པ་དོན་གསང་གིས་བཞེད་
པའི་ཕྱིར་ན་མ་ཁྱབ། རྟགས་གྲུབ་སྟེ། གསེར་འཕྲེང་དུ་རྟེན་འབྲེལ་མདོ་འགྲེལ་ལས། །ཐོག་
“མའི་མ་རིག་པ་བདེན་པ་མཐོང་བ་ལ་འཕེན་བ་མེད་པར་བཤད་པས། མཐོང་སྤངས་ཡིན་
པར་དོན་གསང་བ་བཞེད་ཀྱང་། ཞེས་གསུངས་པའི་ཕྱིར། གོང་གི་མ་ཁྱབ་པའི་དོན་ཡོད་
དེ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་མཐོང་སྤངས་མ་ཡིན་པར་ཐལ། དེ་
གྱུར་པའི་སྒོམ་སྤངས་ཡོད་པའི་ཕྱིར། དེར་ཐལ། ཕྱིར་མི་འོང་གིས་སྤངས་པའི་དེ་བཅུ་



215
རྟེན་འབྲེལ་མཐའ་དཔྱོད།
གཉིས་ཡོད་པའི་ཕྱིར། དེར་ཐལ། དགྲ་བཅོམ་པས་སྤངས་བའི་དེ་བཅུ་གཉིས་ཡོད་པའི་
ཕྱིར། དང་པོ་གྲུབ་སྟེ། རྣལ་འབྱོར་སྤྱོད་པའི་ས་ལས། ཕྱིར་མི་འོང་གི་ཡན་ལག་དུ་ཞིག་
སྤངས་པར་བརྗོད་ཅེ་ན། འདོད་པ་ལ་སྤྱོད་པ་ཐམས་ཅད་དོ། ཞེས་གསུངས་པའི་ཕྱིར།
གཉིས་པ་གྲུབ་སྟེ། དེས་སྤངས་པའི་ཁམས་གསུམགྱིས་ས་བསྡུས་ཀྱི་ཡན་ལག་བཅུ་གཉིས་
ཡོད་པའི་ཕྱིར་ཏེ། དེ་ཉིས་ལས།. དགྲ་བཅོམ་པས་ཡན་ལག་ཞིག་སྤངས་པར་བརྗོད་ཅེ་
ན། ཁམས་གསུམ་ན་སྤྱོད་པ་ཐམས་ཅད་དོ། ཞེས་གསུངས་པའི་ཕྱིར། ཡང་ཁོ་ན་རེ།
ཡན་ལག་བཅུ་གཉིས་ཀྱི་ཐོག་མའི་མ་རིག་པ་འཕགས་རྒྱུད་ལ་ཡོད་པར་ཐལ། སྒོམ་ལམ་
རྡོ་རྗེ་ལྟ་བུའི་ཏིང་ངེ་འཛིན་གྱི་བར་ལ་འགྲོ་བ་ཡོད་པའི་ཕྱིར། དེར་ཐལ། དེ་སྒོམ་སྤངས་
ཡིན་པས་དེའི་རྫས་རྒྱུན་དེའི་བང་དུ་འགྲོ་བ་ཡོད་པའི་ཕྱིར་ན་མ་ཁྱབ། དེར་ཐལ། དེའི་
ཞེན་ཡུལ་མེད་པར་མངོན་སུམ་དུ་རྟོགས་པར་དེ་ཡན་ལག་དང་པོ་ཐོག་མའི་མ་རིག་པ་མ་
ཡིན་པར་འགྱུར་བའི་ཕྱིར་ཏེ། རྟེན་འབྲེལ་མདོ་འགྲེལ་ལས། ཅིའི་ཕྱིར་བདེན་པ་མཐོང་
བ་ལ་མ་རིག་པ་མེད་པ་ཡིན་ཞེ་ན། ཞེས་དྲིས་པའི་ལན་དུ། རིག་པ་མེད་པའི་མ་རིག་པ་
གང་ཡིན་པའོ། །ཞེས་གསུངས་པའི་ཕྱིར། གཞན་ཡང་། དེའི་རྒྱུད་ལ་དེ་མེད་པར་ཐལ།
སྒོམ་སྤངས་ཡིན་ཀྱང་འཕགས་རྒྱུད་ལ་མེད་པ་དུ་མ་ཞིག་ཡོད་པའི་ཕྱིར་ཏེ། དཔེར་ན་སོ་
སྐྱེའི་རྒྱུད་ཀྱི་ཞེ་སྡང་དྲག་པོ་བཞིན་ཡིན་པའི་ཕྱིར། གསེར་འཕྲེང་ལས། སྒོམ་སྤང་ཡིན་
ཀྱང་འཕགས་རྒྱུད་ལ་མེད་པ་དུ་མ་ཞིག་བཤད་དེ། དཔེར་ན། ཡུལ་ལ་དམིགས་པའི་ཞེ་
སྡང་དྲག་པོ་བཞིན་ནོ། །ཞེས་གསུངས་པའི་ཕྱིར། རང་ལུགས་། མཚན་ཉིད། དབྱེ་བ། ་
ས་མཚམས། རྐྱེན་དུ་འགྱུར་ཚུལ། མཐོང་སྤངས་གང་ཡིན་ལ་དཔྱད་པ་དང་ལྔ་ལས།



216
རྟེན་འབྲེལ་མཐའ་དཔྱོད།
དང་པོ་ནི། རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་རྨོངས་
པ་དེ་མ་རིག་པའི་མཚན་ཉིད། ཡན་ལག་བཅུ་གཉིས་ཀྱི་མ་རིག་པ་དང་ཐོག་མའི་མ་རིག་
པ་གཉིས་མི་འདྲ། གཉིས་པ་དེ་ལ་དབྱེ་ན། ལས་འབྲས་གྱི་འབྲེལ་བ་ལ་རྨོངས་བའི་མ་
རིག་པ་སོགས་ཡུལ་དང་གནས་སྐབས་ཀྱི་སྒོ་ནས་སུམ་ཅུ་རྩ་དྲུག་ཡོད། དེའི་རྒྱུན་མཚན་
གྱིས་སྐབས་འདིའི་རིག་པ་ཡེ་ཤེས་ཀྱི་གཙོ་བོ་བདག་མེད་རྟོགས་པའི་རིག་པ་ཡེ་ཤེས་ལ་བྱེད་
ཀྱང་། རིག་པ་ཡེ་ཤེས་ལ་ཡང་ལས་འབྲས་ཀྱི་འབྲེལ་བ་རྟོགས་པའི་རིག་པ་ཡེ་ཤེས་སོགས་
སོ་དྲུག་ཡོད་པ་རྟེན་འབྲེལ་མདོ་འགྲེལ་གྱི་དགོངས་པ་ཡིན་པའི་ཕྱིར། གསུམ་པ་ས་མཚམས་
ནི། ཐོག་མར་ངའོ་སྙམ་པ་ནས་ལས་དེ་མ་གྲུབ་ཀྱི་བར་དུ་ཡོད། ལས་གྲུབ་པ་ན་དེ་དང་
ཚར་གཅིག་པའི་མ་རིག་པའི་རྫས་རྒྱུན་ཞེས་བྱ་ལ། ཐོག་མའི་མ་རིག་པ་ཞེས་མི་བྱ། དེས་
རིག་པ་ཡེ་ཤེས་དང་མ་རིག་པ་སོ་སོའི་འདོད་ཚུལ་དེ་ལྟར་བཤད་དེ། མ་རིག་པ་ལ་སོ་
དྲུག་ཡོད་པ་མདོ་འགྲེལ་དང་། སོ་བརྒྱད་ཡོད་པ་རྣལ་འབྱོར་སྤྱོད་པའི་སའི་དགོངས་པ་
ཡིན་པའི་ཕྱིར་ཏེ། དེ་ཉིད་ལས། མ་རིག་པའི་དབྱེ་བ་དེ་དག་མདོར་བསྡུས་ན་བཅ་དགུ་
སྟེ། ཞེས་དང་། ཡང་འདུ་ན་ཏེ་ཞེས་དང་། ཡང་བོདུན་དང་ཆུང་ངུ་དང་འབྲིང་དང་
ཆེན་པོ་སྟེ། སུམ་ཅུ་རྩ་བརྒྱད་བཤད་པ་དེའི་ཕྱིར། གཞན་ཡང་། རིག་པ་ཡེ་ཤེས་དང་
མོ་རིག་པ་དེ་ལྟར་འདོད་དེ། རང་ཡུལ་རྟོགས་པའི་ཤེས་རབ་ཕལ་ཆེར་དང་། ཐོས་བསམ་
སྒོམ་གསུམ་ཀྱི་ཡེ་ཤེས་སོགས་རིག་པ་ཡེ་ཤེས་ཡིན་པའི་ཕྱིར་ཏེ། རྟེན་འབྲེལ་མདོ་འགྲེལ་
ལས། རྟོགས་པ་དང་། ངེས་པ་ནི་རིག་པ་ཞེས་བྱ་སྟེ། ངེས་པའི་ཚིག་གིས་ཚུལ་གྱི་ནི་
ཤེས་རབ་སྟེ་རབ་ཏུ་ཤེས་པ་ན་རིག་པ་ཡེ་ཤེས་ཞེས་བྱའོ། །ཞེས་གསུངས་པའི་ཕྱིར། གཞན་



217
རྟེན་འབྲེལ་མཐའ་དཔྱོད།
ཡང་། དེ་གཉིས་ཀྱི་དབྱེ་བ་དེ་ལྟར་འཐད་དེ། ཆོས་ཀྱི་མཆོག་ཤེས་རབ་དང༌། དེའི་མི་
མཐུན་ཕྱོགས་མ་རིག་པ་དང་། རྒྱ་ཆེ་བའི་ཆོས་ཀྱི་མཆོག་ཐོས་བསམ་སྒོམ་གསུམ་གྱི་ཤེས་
རབ་དང་། དེའི་མི་མཐུན་ཕྱོགས་མ་རིག་པར་བཤད་པའི་ཕྱིར་ཏེ། རྣམ་གྲངས་ཆེན་པོའི་
མདོ་ལས། མི་མཐུན་པའི་ཆོས་ཀྱི་ཕྱོགས་ཅི་ལྟ་བུ་ཞེ་ན། ཆོས་ཀྱི་མཆོག་གི་མི་མཐུན་
པའི་ཕྱོགས་དང་། རྒྱ་ཆེ་བའི་ཆོས་ཀྱི་མི་མཐུན་པའི་ཕྱོགས་ཞེས་སོགས་ཀྱི་ཆོས་ཀྱི་མཆོག་ ་
ཤེས་རབ་དང་། དེའི་མི་མཐུན་པའི་ཕྱོགས་མ་རིག་པ་དང་། རྒྱ་ཆེ་བའི་ཆོས་ཀྱི་མཆོག་
ཐོས་བསམ་སྒོམ་གསུམ་གྱི་ཤེས་པ་དང་། དེའི་མི་མཐུན་ཕྱོགས་མ་རིག་པར་བཤད་པའི་
ཕྱིར་ཏེ། དང་པོ་གང་ཞིག ཕྱི་མ་ཡིན་པའི་ཕྱིར། དང་པོ་གྲུབ་སྟེ། མདོ་དེ་ཉིད་ལས།
བཙུན་པ་ཆོས་ཀྱི་མཆོག་ཇི་ལྟ་བུ་ལགས་ཤེ་ན། བཀའ་སྩལ་པ། དབང་པོ་སྔས་བཟུང་བ་
དང་རྟེན་པ་དག་ནི་ཤེས་རབ་ཅེས་བྱ་སྟེ། དེའི་མི་མཐུན་ཕྱོགས་ལ་ཆོས་ཀྱི་མཆོག་གི་མི་
མཐུན་ཕྱོགས་ཞེས་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས།
བཙུན་པ་རྒྱ་ཆེ་བའི་ཆོས་ཀྱི་མཆོག་ཅི་ལྟ་བུ་ལགས་ཤེར། བཀའ་སྩལ་པ། ཐོས་པ་དང་
བསམ་པ་དང་སྒོམ་པ་ལས་བྱུང་བའི་ཤེས་པ་ཞེས་བྱ་སྟེ། དེའི་མི་མཐུན་ཕྱོགས་ལ་རྒྱ་ཆེ་
བའི་ཆོས་ཀྱི་མི་མཐུན་ཕྱོགས་ཞེས་བྱའོ། །ཞེས་གསུངས་པའི་ཕྱིར། ཡང་ཁ་ཅིག་གིས།
ཡན་ལག་བཅུ་གཉིས་ཀྱི་དང་པོའི་མ་རིག་པ་དང་། །ཐོག་མའི་མ་རིག་པ་གཉིས་དོན་གཅིག་
ཟེར་ན། རང་གིས་ཀུན་ནས་བསླང་བར་གྱུར་པའི་ཡན་ལག་གཉིས་པ་འདུ་བྱེད་ཀྱིས་ལས་
ཀྱི་ཀུན་སློང་དུ་གྱུར་པའི་ལས་འབྲས་ཀྱི་འབྲེལ་བ་ལ་རྨོངས་པའི་མ་རིག་པ་ཆོས་ཅན། ཐོག་
མེའི་མ་རིག་པར་ཐལ། ཡན་ལག་དང་པོའི་མ་རིག་པ་ཡིན་པ་ཕྱིར། དེར་ཐལ། དེ་ལ་



218
རྟེན་འབྲེལ་མཐའ་དཔྱོད།
སོ་དྲུག་ཡོད་པའི་ནང་ཚན་གྱི་མ་རིག་པ་གཅིག་ཡིན་པའི་ཕྱིར། དེ་ལ་ལས་འབྲས་ཀྱི་འབྲེལ་ ་
བ་ལ་རྨོངས་པའི་མ་རིག་པ་དང་། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས་ཡོད་པའི་
ཕྱིར་ཏེ། ཀུན་བཏུས་ལས། རྨོངས་པ་ནི་རྣམ་པ་གཉིས་ཏེ། འབྲས་བུའི་རྣམ་པར་སྨིན་པ་
ལ་རྨོངས་པ་དང་། དེ་ཁོ་ནའི་དོན་ལ་རྨོངས་པའོ། །ཞེས་གསུངས་པའི་ཕྱིར། རྩ་བར་
འདོད་ན། དེ་ཆོས་ཅན། གང་ཟག་གི་བདག་འཛིན་ཡིན་པར་ཐལ། ཐོག་མའི་མ་རིག་པ་
ཡིན་པའི་ཕྱིར། ཁྱབ་སྟེ། རྣལ་འབྱོར་སྤྱོད་པའི་ས་ལས། ཐོག་མར་ཕུང་པོ་ལ་སོགས་པ་
ལ་བདག་ཏུ་རྨོངས་ཤིང་། དེའི་དབང་གིས་སྡུག་བསྔལ་བ་ལ་རྨོངས་ཏེ་མངོན་པར་འདུ་བྱེད་
དེ། ཞེས་དང༌། གསེར་འཕྲེང་ལས་ཀྱང་། དེ་ལྟར་གསུངས་པ་དུས་ཀྱི་ཀུན་སློངས་ལ་
དགོངས་ཀྱི་རྒྱུའི་ཀུན་སློང་ནི་དེ་ཁོ་ན་ཉིད་ལ་རྨོངས་པ་གཅིག་བུ་སྟེ་སྔར་བཤད་པ་ལྟར་རོ།
དེའི་ཕྱིར་ཡན་ལག་བཅུ་གཉིས་ཀྱི་དང་པོ་ཡང་དེ་ཁོ་ནའོ། །ཞེས་གསུངས་པའི་ཕྱིར། དེར་
མ་ཟད་རིན་ཆེན་ཕྲེང་བ། རྣམ་འགྲེལ། འཇུག་པ་སོགས་ཀྱི་ཡང་དགོངས་པ་ཡིན་པའི་
ཕྱིར། བཞི་པ་རྐྱེན་དུ་འགྱུར་ཚུལ་ཡོད་དེ། ཡན་ལག་བཅུ་གཉིས་ཀྱི་ནང་ཚན་གྱིས་མ་
རིག་པས། གཉིས་པ་འདུ་བྱེ་ཀྱི་ལས་ཀྱི་རྐྱེན་བཞི་ཀ་བྱེད་པའི་ཕྱིར། དེར་ཐལ། དེས་རྒྱུ་
རྐྱེན། དེ་མ་ཐག་རྐྱེན། དམིགས་རྐྱེན། བདག་རྐྱེན་བཞི་ག་བྱེད་པའི་ཕྱིར། དང་པོ་གྲུབ་
སྟེ། མ་རིག་པའི་བག་ཆགས་ཀྱི་དབང་གིས་ལས་བསྐྱེད་པའི་ཕྱིར་ཏེ། ཀུན་བཏུས་ལས།
བག་ཆགས་དང་ཞེས་དང་། གསེར་འཕྲེང་ལས་ཀྱང་། མ་རིག་པའི་བག་ཆགས་ཀྱིས་
འདུ་བྱེད་སྐྱེ་བ་དང་། ཞེས་གསུངས་པའི་ཕྱིར། གཉིས་པ་གྲུབ་སྟེ། དེས་དེ་མ་ཐག་རྐྱེན་
བྱས་པ་ལ་བརྟེན་ནས་ལས་ཀྱི་འབྲས་བུ་མ་བྱུང་གི་བར་དུ་རྒྱུན་ཆགས་སུ་འཕེན་པར་བྱེད་



རྟེན་འབྲེལ་མཐའ་དཔྱོད།
219
པའི་ཕྱིར་ཏེ། ཀུན་བཏུས་ལས། ཤུགས་ཀྱི་ཞེས་དང༌། གསེར་འཕྲེང་ལས་ཀྱང་། མ་
རིག་པའི་བག་ཆགས་ལས་དེའི་འཕེན་པའི་ཤུགས་ཀྱིས་རྒྱུན་ཆགས་པར་འཇུག་པ་དང་། ཞེས་
གསུངས་པའི་ཕྱིར། གསུམ་པ་གྲུབ་སྟེ། དམིགས་རྐྱེན་བྱས་པའི་དབང་གིས་ཡུལ་ལ་ཕྱིན་
ཅི་ལོག་ཏུ་འཇུག་པར་བྱེད་པའི་ཕྱིར་ཏེ། གསེར་འཕྲེང་ལས། རྨོངས་དུས་མིན་པ་ལ་དེར་
ཡིད་ལ་བྱེད་པར་དམིགས་པ་འཇུག་པ་དང་། ཞེས་གསུངས་པའི་ཕྱིར། གཞི་འགྲུབ་སྟེ།
དེས་རང་དང་མཚུངས་པར་ལྡན་པའི་བདག་རྐྱེན་བྱེད་པའི་ཕྱིར་ཏེ། དེ་ཉིད་ལས། དེའི་
དབང་གིས་དེ་དང་མཚུངས་ལྡན་དུ་འབྱུང་བ་རྣམས་དམིགས་པ་ལ་ཕྱིན་ཅི་ལོག་ཏུ་བྱེད་པས་
རིམ་པ་ལྟར་དུ་རེས། བདག་རྐྱེན་བྱེད་དེ་གཞན་ལ་ཡང་དེ་ལྟར་སྦྱོར་རོ། །ཞེས་གསུངས་
པའི་ཕྱིར། ཡང་ཁ་ཅིག་གིས། གསེར་འཕྲེང་ལས། དེས་ན་སྒོམ་སྤང་དུ་རིགས་ཞེས་པ་
ལ་འཁྲུལ་ནས་དེ་ཡིན་ན་སྒོམ་སྤང་ཡིན་པས་ཁྱབ་ཟེར་བ་མི་འཐད་པར་ཐལ། དེ་ལ་མཐོང་
སྤང་སྒོམ་སྤང་གཉིས་ཡོད་པའི་ཕྱིར། དང་པོ་གྲུབ་སྟེ། དེར་གྱར་པའི་རྒྱན་ཞགས་ཀྱིས་
སྤངས་བའི་ངན་སོང་དུ་སྐྱེ་བ་འཕེན་བྱེད་ཀྱི་ལས་ཀྱི་ཀུན་སློང་དུ་གྱུར་པའི་འཇིག་ལྟ་སོགས་
དང་། གྲུབ་མཐའ་ངན་པས་བསླང་བའི་ལྟ་ངན་དྲུག་ཅུ་སོགས་ཡོད་པ་ཤེས་བྱེད་སྔར་དྲངས་
ཟིན་པའི་ཕྱིར། གཉིས་པ་གྲུབ་སྟེ། རིགས་ནས་རིགས་སྐྱེས་ཀྱི་མཐོང་ལམ་གྱི་སྔ་རོལ་
ཏུ་ཆགས་པ་དང་བྲལ་བྱེད་ཀྱི་འདོད་ཉོན་དང་པོའི་དངོས་གཉེན་བར་ཆད་མེད་ལམ་གྱི་ངོས་
སྐལ་གྱི་སྤང་བྱར་གྱུར་པའི་ཐོག་མའི་མ་རིག་པ་དང༌། དེ་དང་ཚར་གཅིག་པའི་ཡན་ལག་
བཅུ་གཉིས་ཡོད་པའི་ཕྱིར། དེར་ཐལ། ཕྱིར་མི་འོང་གིས་འདོད་པ་འདིར་སྐྱེ་བ་གཉིས་
ལས་ལྷག་ལེན་པའི་ལས་ཀྱི་ཀུན་སློང་དུ་གྱུར་བའི་མ་རིག་པ་དང་། དེ་དང་ཚར་གཅིག་



220
རྟེན་འབྲེལ་མཐའ་དཔྱོད།
ཏུ་གཏོགས་པའི་ཡན་ལག་བཅུག་གཉིས་སྤངས་པ་ཡོད་པའི་ཕྱིར་ཏེ། རྣལ་འབྱོར་སྤྱད་པའི་
ས་ལས། ཕྱིར་མི་འོང་བས་ཡན་ལག་དུ་ཞིག་སྤངས་པར་བརྗོད་ཅེ་ན། འདོད་པ་ན་སྤྱོད་
པ་ཐམས་ཅད་ཀྱི་ཕྱོགས་གཅིག་སྟེ་རིལ་གྱིས་ནི་མ་ཡིན་ནོ། །ཞེས་གསུངས་པའི་ཕྱིར། དེས་
ཕྱིར་མི་འོང་བ་དང་དགྲ་བཅོམ་གྱིས་སྤངས་ཚུལ་སྔར་བཤད་ཟིན་ཅིང་། དེ་བཞིན་དུ་གཅིག་
ཆར་བར་ཡང་ཤེས་པར་བྱའོ། །རང་ལུགས་ལ་ཐོག་མའི་མ་རིག་པ་སྒོམ་སྤང་ཡིན་ཀྱང་
དེར་གྱུར་བའི་མཐོང་སྤང་དང་སྒོམ་སྤང་གཉིས་ཡོད་པའི་ཕྱིར། དེར་ཐལ། མཐོང་སྤང་
དུ་གྱུར་པའི་དེ་ཡོད་པ་ནས་སྒོམ་སྤང་དུ་གྱུར་པའི་སྒོམ་ལམ་བར་ཆད་མེད་ལམ་སྐོར་དགུའི་
ངོས་སྐལ་གྱི་སྤང་བྱར་གྱུར་པའི་མ་རིག་པ་དགུ་དང་། དེ་འདྲའི་བར་ཆད་མེད་ལམ་དགུ་
ཡོད་པའི་ཕྱིར། གཉིས་པ་བསྡུས་པ་བཤད་པ་ལ། མ་རིག་པའི་རྐྱེན་གྱིས་འདུ་བྱེད་གསུངས་
པ་དེ་ཚན་པ་གཉིས་བྱས་ནས། སྔོན་མཐའ་ཕྱི་མཐའ་གཉིས་ལ་རྨོངས་པ་དེ་ཟློག་པའི་ཆེད་
མ་ཡིན་པར་ཐལ། དེ་ཚན་པ་གསུམ་ཕྱེ་ནས་སྔོན་མཐའ་ཕྱི་མཐའ་བར་གསུམ་བཟློག་པའི་
ཆེད་ཡིན་པའི་ཕྱིར་ན་མ་ཁྱབ། གསུམ་དུ་ཕྱེ་ཚུལ་ཡང་ཉོན་མོངས་ལས་སྡུག་བསྔལ་གསུམ་
དུ་བྱས་པས་ཀྱང་། དུས་གསུམ་དང་གཉིས་ལ་རྨོངས་པ་ཟློག་པའི་ཕྱིར་ཏེ། མཛོད་འགྲེལ་
ལས། བར་མ་ཁོ་ན་སྔོན་གྱི་མཐའ་དང་ཕྱི་མཐའ་དག་གི་རྒྱུ་དང་འབྲས་བུ་རྒྱས་པར་རྗེས་
སུ་དཔག་པར་ནུས་བསམ་བཤད་དེ། ཞེས་གསུངས་པའི་ཕྱིར། རྩ་བར་འདོད་མི་ནུས་
ཏེ། དེར་བཤད་པའི་རྟེན་འབྲེལ་བཅུ་གཉིས་པོ་དེ་སྔོན་གྱི་མཐའ་དང་། ཕྱི་མའི་མཐའ་
གཉིས་སུ་བསྡུས་པས་ཆོག་པའི་ཕྱིར། དེར་ཐལ། དེ་ལྟར་བསྡུས་པའི་ཚེ་མ་རིག་པ་ནས་
ཚོར་བའི་བར་བདན་སྔོན་གྱི་མཐའ་བ་ཡིན་པ་གང་ཞིག སྲིད་པ་ནས་རྒ་ཤིའི་བར་ལྔ་ནི་ཕྱི་



221
རྟེན་འབྲེལ་མཐའ་དཔྱོད།
མའི་མཐའ་བ་ཡིན་པའི་ཕྱིར། དང་པོ་གྲུབ་སྟེ། དེ་བདུན་གྱི་མ་རིག་པ་དང་འདུ་བྱེད་གཉིས་
སྔོན་མཐའི་རྒྱུ་དང་། མིང་གཟུགས་ནས་ཚོར་བའི་བར་འབྲས་བུར་བྱས་ནས་ཉོན་མོངས་
ཀུན་མ་རིག་པར་ཡང་འདུ་བར་བཤད་པའི་ཕྱིར། མཛོད་འགྲེལ་ལས། གང་གི་ཚེ་རྟེན་
ཅིང་འབྲེལ་བར་འབྱུང་བ། སྔོན་གྱི་མཐར་བ་དང་ཕྱི་མའི་མཐའ་བ་ཞེས་རྣམ་པ་གཉིས་ .
སུ་བརྗོད་དོ། །དེའི་ཚེ་ནས་ཚོར་བ་ལ་ཐུག་པའི་བར་ཡན་ལག་བདུན་སྔོན་གྱི་མཐའ་བ་ཡིན།
ཞེས་རྟེན་འབྲེལ་མདོ་འགྲེལ་ལས་སྔོན་གྱི་མཐའ་ཡང་མ་རིག་པའི་སྒོ་ནས་སྲེད་པ་དང་ལེན་
པ་ཡང་བསྟན་ཏེ། ཉོན་མོངས་ཐམས་ཅད་མ་རིག་པ་དང་ལྷག་ཅིག་ཏུ་འབྱུང་བའི་ཕྱིར།
ཞེས་གསུངས་པའི་ཕྱིར། དེས་ན་སྐྱེ་བའི་རྟེན་འབྲེལ་དང་། སྲེད་ལེན་སོགས་དོན་གྱིས་
བསྟན་པ་སྐྱེ་བ་སྔོན་མ་སྲེད་ལེན་སྲིད་པ་གསུམ་མེད་པར་སྐྱེ་བ་བླངས་པའི་སྐྱེན་མེད་དེ། རང་
དང་རྟེན་འབྲེལ་ཚར་གཅིག་ཏུ་གཏོགས་པའི་འགྲུབ་བྱེད་ཀྱི་རྒྱུ་གསུམ་འདུ་བྱེད་ཀྱི་རྟེན་འབྲེལ་
དུ་བསྡུས། གྲུབ་འབྲས་སྐྱེ་བ་མིང་གཟུགས་དང་རྒ་ཤི་རེག་ཚོར་གྱི་ནང་དུ་བསྡུས་པའི་ཕྱིར།
གཉིས་པ་ནི། རྒྱུ་འབྲས་མདོར་བསྡུས་པ། བར་མའི་རྗེས་སུ་དཔག་པ་ལས། ཞེས་དང་།
རང་འགྲེལ་ལས། བར་མ་ཁོ་ན་སྔོན་གྱི་མཐའ་དང་། ཕྱི་མའི་མཐའ་དག་གི་རྒྱུ་འབྲས་
རྒྱས་པར་རྗེས་སུ་དཔག་ནུས་བསམ་བཤད་དོ། ཞེས་གསུངས་པའི་ཕྱིར། གོང་གི་རྩ་རྟགས་
གཉིས་པ་གྲུབ་སྟེ། སྲེད་ལེན་སྲིད་པ་གསུམ་ཕྱི་མའི་རྒྱུ་དང་། སྐྱེ་རྒ་གཉིས་ཕྱི་མཐའི་འབྲས་
བུར་བཤད་པ་གང་ཞིག དེ་ལྟར་ན་སྔོན་གྱི་མཐའ་དང་ཕྱི་མཐའི་རྒྱུ་འབྲས་གཉིས་གཉིས་
གཏན་ལ་ཕབས་པསོ་མ་རིག་པ་ཐམས་ཅད་བཟློག་པའི་ཕྱིར། དང་པོ་གྲུབ་སྟེ། རང་འགྲེལ་
ལས། ལྔ་ནི་ཕྱི་མའི་མཐའ་བདག་ཡིན་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ།



222
རྟེན་འབྲེལ་མཐའ་དཔྱོད།
དེ་ཉིད་ལས། སྔོན་དང་ཕྱི་མ་འབྲས་བུ་དང་རྒྱུ་དང་བཅས་པ་བདག་སྨོས་པའི་ཕྱིར། ཞེས་
གསུངས་པའི་ཕྱིར། །གཉིས་པ་འདུ་བྱེད་ཀྱི་ལས་བཤད་པ་ལ། དགག་གཞག་གཉིས་ལས།
དང་པོ་ལ་ཁ་ཅིག ཡན་ལག་གཉིས་པ་འདུ་བྱེད་ཀྱི་ལས་ལ་ལུས་ངག་ཡིད་གསུམ་གྱི་ལས་
གསུམ་ཡོད། དང་པོ་ནི། དབུགས་འབྱུང་རྔུབ་ལྟ་བུ། གཉིས་པ་ནི། ངག་ཀུན་ནས་སློང་
བྱེད་ཀྱི་རྣམ་རྟོགས་སྤྱོད་པ་དང་མཚན་མ་ལ་སྤྱོད་པ་ལྟ་བུ། གསུམ་པ་ནི། ཀུན་རྟོག་ལ་
སྤྱོད་པ་ལྟ་བུ་ཡིན་པའི་ཕྱིར།། རྟེན་འབྲེལ་མདོ་འགྲེལ་དུ་མདོ་གཞན་དྲངས་པ་ལས། དེ་
ལ་ལུས་ནི་དབུགས་འབྱུང་རྔུབ་དང་གོ །ངག་ནི་རྣམ་པར་རྟོགཔ་ལ་སྤྱོད་པ་དང་མཚན་མ་
ལ་སྦྱོད་པ་དག་གོ །ཡིད་ནི་ཀུན་ཏུ་རྟོག་པའོ། །ཞེས་གསུངས་པའི་ཕྱིར། ཁ་ཅིག་གི་འདོད་
པ་དེ་འཆད་པ་ལ། ་རྟེན་འབྲེལ་མདོ་འགྲེལ་ལས། མ་རིག་པའི་རྐྱེན་གྱིས་བསོད་ནམས་
མངོན་པར་འདུ་བྱེད་དོ། །ཞེས་གསུངས་པའི་ཕྱིར། ལན་ལ་སྒྲ་ཇི་བཞིན་པ་མ་ཡིན་པར་
ཐལ། དེ་ལ་མདོ་སྡེ་དང་འགལ་བའི་གནོད་བྱེད་ཡང་ཡོད། རིགས་པ་དང་འགལ་བའི་
གནོད་བྱེད་ཡང་ཡོད་པའི་ཕྱིར། དང་པོ་ནི་། མདོ་སྡེ་དང་འགལ་བའི་ཚུལ་ནི། རྟེན་
འབྲེལ་མདོ་འགྲེལ་ལས། མ་རིག་པའི་རྐྱེན་གྱི་བསོད་ནམས་མངོན་པར་འདུས་བྱས་པ་
ཡང་འདུ་བྱེད་དོ། །བསོད་ནམས་མ་ཡིན་པ་འདུས་བྱས་པ་ཡང་འདུ་བྱེད་དོ། །མི་གཡོ་
བ་མངོནཔར་འདུས་བྱས་པའི་སྦྱོར། ཞེས་པའི་ལུང་དོན་མ་གྲུབ་པར་ཐལ། མ་རིག་པའི་
དབང་གིས་བསགས་པའི་ཡན་ལག་གཉིས་པ་འདུ་བྱེད་ཀྱི་ལུས་ཀྱི་ལས་ལ་དབུགས་འབྱུང་
རྡུབ་བགྲངས་ནས། དེས་དགེ་མི་དགེ་ལུང་མ་བསྟན་གསུམ་མེད་པའི་ཕྱིར། དེར་ཐལ།
བསམ་གཏན་བཞི་པའི་སས་བསྡུས་ཀྱི་མི་གཡོ་བ་གསུམ་མེད་པའི་ཕྱིར། དེར་ཐལ། དབུགས་



223
རྟེན་འབྲེལ་མཐའ་དཔྱོད།
འབྱུང་རྔུབ་བགྲངས་ནས་དེ་ལ་དགེ་མི་དགེ་གཉིས་མེད་པའི་ཕྱིར། དེར་ཐལ། དབུགས་
འབྱུང་རྔུབ་ལ་དགེ་མི་དགེ་མེད་པའི་ཕྱིར། གཉིས་པ་རིགས་པ་དང་འགལ་ཚུལ་ནི། དབུགས་
འབྱུང་རྔུབ་གསར་དུ་བགྲངས་པ་ཡོད་ན། མ་རིག་པའི་དབང་གིས་ལས་གསར་དུ་བསགས་
པས་མ་ཁྱབ་པའི་ཕྱིར། དེར་ཐལ། དགྲ་བཅོམ་པ་ལ་ལས་གསར་དུ་བསགས་པ་མེད་པ་
གང་ཞིག དབུགས་འབྱུང་རྔུབ་གསར་དུ་བསགས་པ་ཡོད་པའི་ཕྱིར། ལས་བསགས་པ་
པོའི་རྟེན་གྱི་གང་ཟག་ངོས་འཛིན་པ་ལ། ཁ་ཅིག་གིས། རྩ་ཤེས་ལས། དེའི་ཕྱིར་མཁས་
པའི་འདུ་མི་བྱེད། །ཅེས་པའི་ལུང་ལ་འཁྲུལ་ནས་མཁས་པ་ལ་དགེ་མི་དགེའི་ལས་གསར་
དུ་བསགས་པ་མེད་ཟེར་ན། དེ་ཡོད་པར་ཐལ། རྒྱུན་ཞུགས་དང་ཕྱིར་འོང་ལ་དགེ་མི་དགེའི་
ལས་གསར་དུ་བསགས་པ་ཡོད་པའི་ཕྱིར། དེས་ན་ལུང་དེའི་དོན་ནི་འཕགས་པ་ལ་འཕེན་
བྱེད་དགེ་མི་དགེའི་ལས་གསར་དུ་གསོག་པ་མེད་ཅེས་པའི་དོན་ཡིན་པའི་ཕྱིར། རང་ལུགས་
ལ། མཚན་ཉིད། དབྱེ་བ། དེ་ལ་མ་རིག་པས་ཀུན་ནས་བསླང་ཚུལ། དེས་རྣམ་ཤེས་ཀྱི་
རྐྱེན་བྱེད་ཚུལ་དང་བཞི་ལས། དང་པོ་ནི། རང་ཀུན་ནས་སློང་བྱེད་ཀྱི་ཡན་ལག་དང་པོ་
ཐོག་མའི་མ་རིག་པས་ཀུན་ནས་སློང་ཞིང་། རང་གི་འཕངས་འབྲས་མིང་གཟུགས་སོགས་
ཅི་རིགས་འཕེན་བྱེད་ཀྱི་ཆ་ནས་བཞག་པའི་སེམས་བྱུང་སེམས་པ་དེ། དེའི་མཚན་ཉིད།
གཉིས་པ་དེ་ལ་ངོ་བོའི་སྒོ་ནས་དབྱེ་ན། ལུས་ངག་ཡིད་ཀྱི་འཕེན་བྱེད་ཀྱི་ལས་གསུམ་ཡོད།
འགྲུབ་ཚུལ་གྱི་སྒོ་ནས་དགེ་མི་དགེ་མི་གཡོ་བ་གསུམ་ཡོད། རྣམ་སྨིན་གྱི་སྒོ་ནས་མཐོང་
ཆོས་མྱོང་འགྱུར། སྐྱེ་ནས་མྱོང་འགྱུར། ལན་གྲངས་གཞན་ལ་མྱོང་འགྱུར་གསུམ་ཡོད། །
གསུམ་པ་མ་རིག་པས་དེ་ཀུན་ནས་སློང་ཚུལ་ཡོད་དེ། ཐོག་མར་བདག་མེད་པའི་དེ་ཁོ་ན་



224
རྟེན་འབྲེལ་མཐའ་དཔྱོད།
ཉིད་ལ་རྨོངས་ཤིང་དེ་རྗེས་ལས་བསགས་དུས་སུ་ལས་འབྲས་ཀྱི་འབྲེལ་བ་ལ་རྨོངས་པའི་
སྒོ་ནས་འཕེན་བྱེད་ཀྱི་ལས་མངོན་པར་འདུ་བྱེད་པའི་ཚེ་འཕེན་བྱེད་བསོད་ནམས་མ་ཡིན་
པའི་ལས་མངོན་པར་འདུ་བྱེད་པའི་ཕྱིར། དེ་ལ་མ་རྨོངས་ཤིང་བདག་མེད་པའི་དེ་ཁོ་ན་
ཉིད་ལ་རྨོངས་ཤིང་ཕྱི་མའི་སེམས་གཡེང་བ་ལ་བདེ་བར་རྨོངས་པའི་ཚུལ་གྱིས་འདོད་པའི་
ལས་གསོག་པར་བྱེད། ཡང་ལས་འབྲས་ཀྱི་འབྲེལ་བ་ལ་མ་རྨོངས་ཤིང་ཕྱིའི་སེམས་གཡེང་
བའི་བདེ་བར་མ་རྨོངས་པར་ནང་ཏིང་ངེ་འཛིན་ཞི་གནས་ལ་རྨོངས་པའི་སྒོ་ནས་འཕེན་བྱེད་
ཀྱི་ལས་མངོན་པར་འདུ་བྱེད་པའི་ཚེ་འཕེན་བྱེད་མི་གཡོ་བའི་ལས་གསོག་པར་བྱེད་དོ། གསུམ་
པ་ཡན་ལག་གསུམ་པ་རྣམ་ཤེས་གྱི་རྟེན་འབྲེལ་གྱི་ས་མཚམས་ཡོད་དེ། རང་དང་རྟེན་འབྲེལ་
ཚར་གཅིག་ཏུ་གཏོགས་པའི་འཕེན་བྱེད་ཀྱི་ལས་ཀྱི་བག་ཆགས་འགོས་པ་ནས་བཟུང་སྟེ་རྣམ་
ཤེས་ཉིང་མཚམས་སྦྱོར་བའི་བར་དུ་འཇོག་པའི་ཕྱིར། འཇོག་ཚུལ་ཡོད་དེ། དང་པོ་རྣམ་
ཤེས་མངོན་དུ་གྱུར། དེ་སྐད་ཅིག་གཉིས་པ་འགག་པ་ནས་ས་བོན་གྱི་བར་དུ་འཇོག་པའི་
ཕྱིར། ཀུན་གཞིའི་རྣམ་ཤེས་མ་གཏོགས་རྣམ་ཤེས་མངོན་གྱུར་བ་དང་། རྣམ་ཤེས་ཡིན་
བཞིན་པར་འཇུག་པ་གནས་མ་བུ་བའི་སྡེ་པ་ཕལ་ཆེར་གྱིས་འདོད་པ་མ་གཏོགས། བྱེ་བྲག་
ཏུ་སྨྲ་བ་ཕལ་ཆེར་དང་མདོ་སྡེ་པ་ཡན་ཆད་སུས་ཀྱང་ཁས་མི་ལེན་པའི་ཕྱིར། གྲུབ་ཚུལ་
དེ་ལྟར་འཐད་པར་ཐལ། ཡན་ལག་གསུམ་པ་རྣམ་ཤེས་དང་རྟེན་འབྲེལ་ཚར་གཅིག་ཏུ་
གཏོགས་པའི་ཡན་ལག་བཅུ་གཉིས་ཀྱི་ཐོག་མའི་མ་རིག་པ་དང་། ལས་བསགས་དུས་ཀྱི་
རྣམ་ཤེས་ཀྱི་རྟེན་འབྲེལ་ལ་ཡན་ལག་གསུམ་པ་རྣམ་ཤེས་ཀྱི་རྟེན་འབྲེལ་འདི་དང་རྟེན་འབྲེལ་
ཚར་གཅིག་ཏུ་གཏོགས་པ་ཞིག་དགོས་ཀྱང་། སྐྱེ་བ་སྔ་མའི་འབྲས་བུ་དང་རྣམ་ཤེས་ཀྱི་རྟེན་



，
225
རྟེན་འབྲེལ་མཐའ་དཔྱོད།
འབྲེལ་ཡིན་པ་ཞིག་མི་དགོས་ཏེ། དེས་དེ་དང་ཚར་གཅིག་ཏུ་གཏོགས་པའི་འཕེན་བྱེད་ཀྱི་
བག་ཆགས་བགོས་མ་ཟིན་པའི་ཕྱིར། འཇུག་ཚུལ་ཡོད་དེ། རང་དང་རྟེན་འབྲེལ་ཚར་
གཅིག་ཏུ་གཏོགས་པའི་འཕེན་བྱེད་ཀྱི་ལས་ཀྱི་བག་ཆགས་བགོས་ཟིན་པ་ནས་བཟུང་གསོས་
འདེབས་བྱའི་བག་ཆགས་མངོན་གྱུར་བ་དང་། གསོས་བདེབས་བྱའི་རྣམ་ཤེས་གཉིས་པོ་
གསོས་འདེབས་བྱེད་ཀྱི་སྲེད་ལོན་གཉིས་སུ་འདུས་ཀྱང་། གསོས་འདེབས་བྱའི་རྣམ་ཤེས་
གཉིས་སུ་མ་འདུས་པའི་ཁྱད་པར་འཐད་པའི་ཕྱིར། དེས་སྲེད་ལེན་གཉིས་དང་བཅུ་པ་སྲིད་
པའི་རྟེན་འབྲེལ་ལ་ཡང་རིགས་པ་འགྲེས་ཤེས་པར་བྱའོ། །དེས་ན། འདུ་བྱེད་ཀྱི་རྐྱེན་
ཅན་གྱི་རྣམ་ཤེས་དང་། རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་གཉིས་དོན་གཅིག་པ་མ་ཡིན་
ཏེ། འད་བྱེད་ཀྱི་རྐྱེན་ཅན་གྱི་རྣམ་ཤེས་རང་དང་རྟེན་འབྲེལ་ཚར་གཅིག་ཏུ་གཏོགས་པའི་
འཕེན་བྱེད་ཀྱི་ལས་ཀྱི་བག་ཆགས་བགོས་པ་ནས་བཟུང་བཅུ་པ་སྲིད་པའི་སྔ་ལོག་གི་བར་འཇོག་
པའི་ཕྱིར། དབྱིག་གཉེན་གྱི་འགྲེལ་པ་ལས། འདུ་བྱེད་ཀྱི་རྐྱེན་གྱི་རྣམ་ཤེས་དེ་ཡང་སྲིད་
པ་མངོན་དུ་མ་གྱུར་པ་དེ་སྲིད་དུ་འཇུག་པའི་ཕྱིར། ཞེས་གསུངས་པའི་ཕྱིར། གཞན་ཡང་།
འདུ་བྱེད་ཀྱི་རྐྱེན་ཅན་གྱི་རྣམ་ཤེས་དང་། རྒྱུ་དུས་ཀྱི་རྣམ་ཤེས་གཉིས་དོན་མི་གཅིག་སྟེ།
འདུ་བྱེད་ཀྱི་རྐྱེན་ཅན་གྱི་རྣམ་ཤེས་དེ་བཅུ་པ་སྲིད་པའི་སྔ་ལོག་གི་བར་ལ་འཇོག་པའི་ཕྱིར་
ཏེ། དབྱིག་གཉེན་གྱི་འགྲེལ་པ་ལས། འདུ་བྱེད་ཀྱི་རྐྱེན་ཅན་གྱི་རྣམ་ཤེས་དེ་ཡང་གང་གི་
བར་དུ་འཇོག་ཅེ་ན། བཅུ་པ་ལ་ཐུག་གི་བར་དུའོ། །ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། འདུ་བྱེད་ཀྱི་རྐྱེན་ཅན་གྱི་རྣམ་ཤེས་ཡིན་ན། བཅུ་པ་སྲིད་པའི་རྟེན་འབྲེལ་
ཡན་ཆད་དུ་གྲུབ་པས་ཁྱབ་པར་ཐལ། ལུང་དོན་གཉིས་པོ་འཐད་པའི་ཕྱིར་ན་མ་ཁྱབ། སྐྱེ་



226
.
རྟེན་འབྲེལ་ཐ་དཔྱོད།
པ་སྲིད་པའི་རྟེན་འབྲེལ་ཡན་ཆད་དུ་གྲུབ་པས་ཁྱབ་པར་ཐལ། ལུང་དོན་གཉིས་པོ་འཐད་
པའི་ཕྱིར་ན་མ་ཁྱབ། སྐྱེ་བ་གཅིག་ཁོ་ན་འཕེན་པའི་དབང་དུ་བྱས་པ་ཡིན་གྱི། ལྷ་མི་གང་
རུང་གི་སྐྱེ་བ་བརྒྱ་སོགས་འཕེན་པའི་དབང་དུ་བྱས་ན་འདུ་བྱེད་ཀྱི་རྐྱེན་ཅན་གྱི་རྣམ་ཤེས་
དེ་བཅུ་པ་སྲིད་པ་ཐ་མའི་སྔ་ལོག་གི་བར་དུ་འཇུག་པའི་ཕྱིར། དེ་ཉིད་ལས། མིང་དང་
གཟུགས་མེད་པར་སྐྱེས་པ་ནས་ཀྱང་། དེ་ལ་ཡོད་པའི་རྣམ་པར་སྨིན་པའི་རྣམ་པར་ཤེས་པ་
ནི་ཚེ་སྔ་མའི་ལས་ཀྱིས་འཕངས་པའི་མ་འོངས་པའི་ཚེ། གཞན་མིང་དང་གཟུགས་སྐྱེ་བར་བྱས་
པའི་ཕྱིར། རྒྱུའི་ཡན་ལག་གཉིས་པ་ཡིན་ལ་བཅུ་པ་མ་ཡིན། དེ་ལས་ལྡོག་པ། གཉིས་ཀ་
ཡིན་པ། གཉིས་ཀ་མ་ཡིན་པ་དང་བཞི་ཡོད་པའི་ཕྱིར། དང་པོ་གྲུབ་སྟེ། སྲེད་པས་གསོས་
བཏབ་ཀྱང་ལེན་པས་གསོས་མ་བཏབ་པའི་ལྷ་མི་གང་རུང་གི་སྐྱེ་བ་འཕེན་བྱེད་ཀྱི་ལས་དེ་དེ་ཡིན་
པའི་ཕྱིར། རྟེན་འབྲེལ་མདོ་འགྲེལ་ལས། དེ་ཡང་ཉེ་བར་ལེན་པ་ཡོད་ན་སྲིད་པའི་གནས་སྐབས་
ཡིན་པར་འགྱུར་གྱི་མེད་ན་ནི་མ་ཡིན་པའི་རྐྱེན་ཅན་གྱི་སྲིད་པ་ཞེས་བསྟན་ཏོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། ལྷ་མི་གང་རུང་གི་སྐྱེ་བ་གཅིག་འཕེན་པའི་ལས་ལ་སྲེད་ལེན་
གྱིས་གསོས་བཏབ་ན་དེ་ཡིན་ལ། མ་བཏབ་ན་བག་ཆགས་ཡིན་པའི་ཕྱིར། དེར་ཐལ།
དེ་ཉིད་ལས། གང་གི་ཚེ་ལེན་པའི་རྐྱེན་གྱིས་སྲིད་པ་ཞེས་བརྗོད་པ་དེའི་ཚེ་ནི་བག་ཆགས་
ཀྱི་གནས་སྐབས་ལ་སྲིད་པའི་མིང་གིས་བཤད་པ་ཡིན་ནོ། །གལ་ཏེ་དེའི་བག་ཆགས་
ཡང་སྲིད་མངོན་པར་འགྲུབ་པར་བྱེད་པ་ཡིན་ན་ནི་འཇུག་པ་རྙེད་པ་ཡིན་ནོ། །འཇུག་
པ་རྙེད་པ་མིན་ན་ནི་ལས་ཀྱི་མིང་འཐོབ་པ་ཡིན་ནོ། །ཞེས་གསུངས་པའི་ཕྱིར། འདིས་
ནི་ཡན་ལག་གཉིས་པ་འདུ་བྱེད་ཀྱིས་ལས་ལ་སེམས་པས་ཁྱབ་པར་འདོད་པ་ཡང་ཁེགས་



རྟེན་འབྲེལ་མཐའ་དཔྱོད།
227
འདིས་ནི་ཡན་ལག་གཉིས་པ་འདུ་བྱེད་ཀྱིས་ལས་ལ་སེམས་པས་ཁྱབ་པར་འདོད་པ་ཡང་
ཁེགས་སོ། །གསུམ་པ་གྲུབ་སྟེ། མཚམས་མེད་ལྟ་བུའི་ལས་ངེས་པ་རྣམས་ནི་སེམས་པའི་
གནས་སྐབས་ནས་གཉིས་ཀ་ཡིན་པའི་ཕྱིར། དེ་ཉིད་ལས། ངེས་པ་གང་ཡིན་པ་ནི་དུས་
སྔར་ཡང་མ་ཡིན་ཏེ། སྐྱེས་ནས་མྱོང་བར་འགྱུར་བའི་ལས་མཚམས་མེད་པ་ལ་སོགས་
པའོ། །ཞེས་གསུངས་པའི་ཕྱིར། བཞི་པ་གྲུབ་སྟེ། དེ་ནི་སླའོ། །ཡན་ལག་གཉིས་པ་འདུ་
བྱེད་ཀྱི་ལས་དང་བཅུ་པ་སྲིད་པའི་གཞི་མཐུན་ཡོད་པ་དང་། འདུ་བྱེད་ཀྱི་རྐྱེན་ཅན་གྱི་རྣམ་
ཤེས་དང་བཅུ་པ་སྲིད་པའི་གནས་སྐབས་ཀྱི་རྣམ་ཤེས་ཀྱི་གཞི་མཐུན་ཡོད་པ་སོགས་ཤེས་
པར་འགྱུར་རོ། །བཅུ་པ་སྲིད་པ་དང་མཚུངས་ལྡན་གྱི་རྣམ་ཤེས་དེ་བཅུ་པ་སྲིད་པའི་ནང་
དུ་བསྡུ་དགོས་པར་དབུ་སེམས་ཀུན་མཐུན་པའི་ཕྱིར། གོང་དུ་དྲངས་པའི་ལུང་དེ་དག རྩ་
ཤེས་ལས། སྲིད་པ་དེ་ཡང་ཕུང་པོ་ལ། །ཞེས་དང་། འགྲེལ་བ་བུདྡྷ་པཱ་ལི་ཏ་དང་། ཚིག་
གསལ་སོགས་ལས་བཤད་པའི་ཕྱིར། ཡན་ལག་བཞི་པ་མིང་གཟུགས་ཅི་རིགས་པའི་རྟེན་
འབྲེལ་བཤད་པ་ལ། མཚན་ཉིད། དབྱེ་བ། ས་མཚམས་གསུམ་ལས། དང་པོ་ནི། རང་
དང་རྟེན་འབྲེལ་ཚར་གཅིག་ཏུ་གཏོགས་པའི་རྒྱུ་དུས་ཀྱི་རྣམ་ཤེས་ཀྱི་སྟེང་དུ་ས་བོན་བཞག་
པའི་གཟུགས་ཅན་གྱི་བསྡུས་པའི་སྲིད་པའི་ཡན་ལག་ཏེ། དེ་འདྲའི་གཟུགས་ཀྱི་རྟེན་འབྲེལ་
གྱི་མཚན་ཉིད། དེས་མིང་གཟུགས་ཀྱི་རྟེན་འབྲེལ་གྱི་མཚན་ཉིད་ཀྱང་ཤེས་པར་བྱ། གཉིས་་
པ་དབྱེ་བ་ནི། ལས་ཀྱི་སྒོ་ནས་དགེ་མི་དགེ་མི་གཡོ་བ་གསུམ་གྱི་འཕངས་འབྲས་གསུམ་
ཀའི་སྒོ་ནས་ཁམས་གསུམ་པོའི་གང་ཟག་གི་རྒྱུད་ཀྱི་འཕངས་འབྲས་གསུམ་ཡོད། ས་མཚམས་
ནི། རྣམ་པར་ཤེས་པའི་རྐྱེན་གྱིས་མིང་གཟུགས་ཀྱི་སྐྱེ་སྲིད་ཉིང་མཚམས་སྦྱར་མ་ཐག་པའི་



228
རྟེན་འབྲེལ་མཐའ་དཔྱོད།
སྐད་ཅིག་གཉིས་པ་ནས་སྐྱེ་མཆེད་དྲུག་དོད་ཁ་ཚུན་ཆད་དུ་འཇོག་པ། མཛོད་ལས། མིང་
དང་གཟུགས་ནི་དེ་ཕན་ཆད། སྐྱེ་མཆེད་དྲུག་དོད་ཚུན་ཆད་དོ། །ཞེས་གསུངས་པ་ལྟར་
ཡིན་ལ། རྣམ་པར་ཤེས་པའི་རྐྱེན་གྱིས་མིང་གཟུགས་དང་འཕེན་བྱེད་ཀྱི་འཕངས་འབྲས་
སུ་གྱུར་པའི་མིང་གཟུགས་གཉིས་དོན་མི་གཅིག་སྟེ། ཕྱི་མ་རེག་ཚོར་བར་དུ་འཇོག་པའི་
ཕྱིར། རྣལ་འབྱོར་སྤྱོད་པའི་ས་ལས། མིང་གཟུགས་གཉིས་ཀྱི་རྟེན་འབྲེལ་དང་། སྐྱེ་
མཆེད་དྲུག་གི་རྟེན་འབྲེལ་གཉིས་མཚན་ཉིད་འདྲེས་པའི་རང་བཞིན་ཅན་ཡིན་ན་ཐ་དད་དུ་
བཤད་པའི་དེའི་ཕྱིར། ཞེས་དང་། སྐྱེ་མཆེད་དྲུག་གི་རྟེན་འབྲེལ་དང་དྲུག་པ་རེག་པའི་
རྟེན་འབྲེལ་གཉིས་མཚན་ཉིད་འདྲེས་པའི་རང་བཞིན་ཅན་ཡིན་ན་ཐ་དད་དུ་ཤད་པ་དེའི་ཕྱིར།
ཞེས་སོགས་ཀྱི་དགོངས་པ་ཡིན་པའི་ཕྱིར། ཡན་ལག་ལྔ་པ་སྐྱེ་མཆེད་དྲུག་ཅི་རིགས་པའི་
རྟེན་འབྲེལ་བཤད་པ་ལ། མཚན་ཉིད། དབྱེ་བ། ས་མཚམས་གསུམ་ལས། དང་པོ་ནི།
རང་དང་རྟེན་འབྲེལ་ཚར་གཅིག་ཏུ་གཏོགས་པའི་འཕེན་བྱེད་ཀྱི་ལས་ཀྱི་དུས་ན་རྒྱུ་དུས་ཀྱི་
རྣམ་ཤེས་ཀྱི་སྟེང་དུ་ས་བོན་གྱི་ཚུལ་དུ་བཞག་པའི་མིང་གཟུགས་ཅི་རིགས་པའི་རྐྱེན་གྱིས་
་ རྣམ་ཤེས་སྐྱེ་ཞིང་མཆེད་པར་བྱེད་པའི་ཆ་ནས་བཞག་པའི་སྲིད་པའི་ཡན་ལག་དེ། དེའི་
་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། མིག་གིསྐྱེ་མཆེད་སོགས་དྲུག་ཡོད། སའི་
ཁམས་ཀྱི་སྒོ་ནས་དབྱེ་ན་སྔར་ལྟར་ཡོད། ས་མཚམས་རང་དང་རྟེན་འབྲེལ་ཚར་གཅིག་
ཏུ་གཏོགས་པའི་མིང་གཟུགས་ཅི་རིགས་པའི་རྐྱེན་གྱི་སྐྱེ་མཆེད་དྲུག་དོད་ནས་ཡུལ་དབང་
རྣམ་ཤེས་གསུམ་འདུས་ནས་ཕྲད་ཁའི་བར་དུ་འཇོག དེ་ཡང་མངལ་སྐྱེས་ཀྱིས་དབང་དུ་
བྱས་ཀྱི། རྫུས་སྐྱེ་ཀྱི་དབང་དུ་བྱས་ན་ཡན་ལག་བཞི་པ་མིང་གཟུགས་ཅི་རིགས་པའི་རྟེན་



རྟེན་འབྲེལ་མཐའ་དཔྱོད། །
་ 229
འབྲེལ་དང་སྐྱེ་མཆེད་དྲུག་ཅི་རིགས་པའི་རྟེན་འབྲེལ་ཅིག་ཅར་དུ་གྲུབ་པའི་ཕྱིར། ཡན་
ལག་དྲུག་པ་རེག་པའི་རྟེན་འབྲེལ་བཤད་པ་ལ། མཚན་ཉིད། དབྱེ་བ། ས་མཚམས་གསུམ་
ལས། དང་པོ་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་སྐྱེ་མཆེད་དྲུག་ཅི་
རིགས་པའི་རྐྱེན་གྱིས་ཡུལ་དབང་རྣམ་ཤེས་གསུམ་འདུས་ནས་ཡུལ་ཡིད་དུ་འོང་མི་འོང་བར་ ་
མ་གསུམ་ཅི་རིགས་སུ་རྣམ་པར་བཅད་པའི་ཆ་ནས་བཞག་པའི་སྲིད་པའི་ཡན་ལག་དེ། དེའི་
མཚན་ཉིད། དེལ་ངོ་བོའི་སྒོ་ནས་དབྱེ་ན། མིག་གི་འདུས་ཏེ་རེག་པ་སོགས་དྲུག་ཡོད།
ཁམས་གྱི་སྒོ་ནས་དབྱེ་ན་སྔར་ལྟར་ཡོད། ས་མཚམས་ཡུལ་དབང་རྣམ་ཤེས་གསུམ་འདུས་
ནས་ཡུལ་ཡིད་དུ་འོར་མི་འོང་བར་མ་ཅི་རིགས་ཉམས་སུ་རྣམ་པར་བཅད་པ་ནས་ཚོར་བའི་
བར་དྲུག་ཡོད། དེ་ཡང་ཡུལ་དབང་རྣམ་ཤེས་གསུམ་འདུས་ནས་ཡུལ་ཡིད་དུ་འོང་མི་འོང་
བར་མ་ཅི་རིགས་རྣམ་པར་བཅད་པ་ལ་བྱེད་པ་ཡིན་གྱི། ཡུལ་དང་རྣམ་ཤེས་ཕྲད་པ་ལ་
མི་བྱེད་པར་ཐོགས་མེད་སྐུ་མཆེད་དང་། རྗེའི་ལམ་རིམ་ལས་བཤད་པའི་ཕྱིར། བདུན་
པ་ཆོར་བའི་རྟེན་འབྲེལ་ལ་རིགས་པའི་འགྲོས་ཀྱིས་ཤེས་པར་བྱ། བརྒྱད་པ་སྲིད་པའི་རྟེན་ ་
འབྲེལ་ལ་གསུམ་ལས། དང་པོ་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་
འཕེན་བྱེད་ཀྱི་ལས་ཀྱིས་རང་དང་རྟེན་འབྲེལ་ཚར་གཅིག་ཏུ་གཏོགས་པའི་རྒྱུ་དུས་ཀྱི་རྣམ་
ཤེས་ཀྱི་བག་ཆགས་བགོས་པ་ནས་རང་ཡུལ་དུ་གྱུར་པའི་ཚོར་བ་རྒྱུ་བཞི་དང་བཅས་པ་ལ་
དགའ་བའི་ལེན་པ་ཀུན་ནས་སློང་བྱེད་ཀྱི་ཆ་ནས་བཞག་པའི་དགའ་བ་ཅན་དེའོ། །གཉིས་
པ་དེ་ལ་དབྱེ་ན། རང་ཡུལ་དུ་གྱུར་པའི་ཚོར་བ་གསུམ་ལ་དགའ་བའི་སྲེད་པ་གསུམ་ཡོད།
ས་མཚམས་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་རྣམ་ཤེས་ཀྱི་སྐད་ཅིག་



230.
-
རྟེན་འབྲེལ་མཐའ་དཔྱོད། ་
གཉིས་པ་ནས་ལེན་པ་མ་གྲུབ་གྱི་བར་དུའོ། །སྤྱིར་རང་དང་རྟེན་འབྲེལ་ཚར་གཅིག་ཏུ་གཏོགས་
པའི་སྐྱེ་བ་འགྲུབ་བྱེད་ཀྱི་སྲེད་པ་ནི་རྣམ་ཤེས་མཚམས་སྦྱོར་གྱི་བར་དུ་འགྲོ །དགུ་པ་ལེན་
པའི་རྟེན་འབྲེལ་ལ་གསུམ་ལས། དང་པོ་ནི། རང་དང་རྟེན་འབྲེལ་ཚར་གཅིག་ཏུ་གཏོགས་
པི་སྲིད་པའི་དགའ་བ་དང་དུ་བླངས་པའི་སྒོ་ནས་རང་ཡུལ་དུ་གྱུར་པའི་ཚོར་བ་བཞི་ཅི་རིགས་
ལ་སྨོན་པའི་ཆ་ནས་བཞག་པའི་འདུན་པ་ཉོན་མོངས་ཅན་དེ། སྲེད་པའི་རྐྱེན་གྱིས་ལེན་པ་
ཞེས་པའི་ལེན་པའི་མཚན་ཉིད། དབྱེ་ན་འདོད་པ་ཉེ་བར་ལེན་པ་སོགས་ཡོད། ས་མཚམས་
རང་དང་རྟེན་འབྲེལ་ཚར་གཅིག་ཏུ་གཏོགས་པའི་རྗེས་དེ་ནས་བཅུ་པ་སྲིད་པའི་རྟེན་འབྲེལ་
མ་གྲུབ་བར་དུ་ཡོད། བཅུ་པ་སྲིད་པའི་རྟེན་འབྲེལ་གྱི་མཚན་ཉིད་ནི། རང་དང་རྟེན་འབྲེལ་
ཚར་གཅིག་ཏུ་གཏོགས་པའི་སྲེད་ལེན་གྱིས་གསོས་བཏབ་ནས་བུ་མེད་སྦྲུམ་མ་ཞག་དེ་ལ་
བུ་བཙའ་པ་ལ་མངོན་དུ་ཕྱོགས་པ་ལྟར་ལས་ཀྱི་ནུས་པ་མཐུ་ཅན་དུ་སོང་བའི་ཆ་ནས་བཞག་
པའི་སྲིད་པའིཡན་ལག་དེ། དེའི་མཚན་ཉིད། བཅུ་གཅིག་པ་སྐྱེ་བའི་རྟེན་འབྲེལ་གྱི་མཚན་
ཉིད་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་འཕེན་བྱེད་ཀྱི་ལས་ཀྱི་སྐྱེ་གནས་
བཞི་གང་རུང་དུ་ཉིང་མཚམས་སྦྱར་མ་ཐག་པ་ནས་འཇོག རྒ་བ་ལ་འདུས་བྱས་ཀྱི་མཚན་
ཉིད་རྒ་བ་ནི། སྐྱེ་སྲིད་དུ་ཉིང་མཚམས་སྦྱར་བའི་སྐད་ཅིག་གཉིས་པ་ནས་མི་འཇོག་ཀྱང་།
རྣམ་འབྱེད་མདོ་ལས་བཤད་པའི་རྒ་བ་ནི་འཇིག་རྟེན་ན་གྲགས་ཚོད་ལྟར་གྱི་རྒ་བ་ཞིག་དགོས་
སོ། །ཤི་པའི་རྟེན་འབྲེལ་ནི་སྨྲའོ། །འཕེན་ཚུལ་དང་། འགྲུབ་ཚུལ་ནི། གང་གིས་འཕེན་
པ། གང་འཕེན་པ། གང་གིས་འགྲུབ་པ། གང་འགྲུབ་པ་དང་བཞི་ལས། དང་པོ་ལ་
འཕེན་བྱེད་ཀྱི་རྒྱུ་ལ་གསུམ་དུ་གྲངས་ངེས་པ་ཡིན་ཏེ། མ་རིག་པའི་སྒོ་གསུམ་དགེ་མི་དགེ་



རྟེན་འབྲེལ་མཐའ་དཔྱོད།
231
དུ་མ་སྤྱད་པའི་དེའི་རྐྱེན་གྱིས་འདུ་བྱེད་ཀྱིས་རྣམ་ཤེས་ཀྱི་སྟེང་དུ་མིང་གཟུགས་ནས་ཚོར་
བའི་བར་འཕེན་པའི་བག་ཆགས་བཞག་སྟེ། དེའི་ངོ་བོ་ཁྱད་པར་ལོངས་སྤྱོད་ཡུལ་ཆ་ཚང་
བ་ཞིག་འཕངས་ཀྱང་འགྲུབ་པར་བྱེད་པ་མ་ཡིན་པའི་ཕྱིར། འགྲུབ་བྱེད་ཀྱི་རྒྱུ་ལ་ཡང་གསུམ་
སྟེ། ལས་དེ་དང་རྗེས་སུ་མཐུན་པའི་སྲེད་པའི་ཡུལ་བཞི་ཅི་རིགས་ལ་རྒ་བ་དེ་ལེན་པས་དང་
དུ་བླངས་པའི་སྲང་ལེན་གཉིས་ཀྱི་ནུས་པ་མཐུ་ཅན་དུ་བྱས་པའི་སྲིད་པའི་རྟེན་འབྲེལ་དང་ ༧
བཅས་པ་གསུམ་ཡོད་པའི་ཕྱིར། འགྲུབ་འབྲས་ནི། རྟེན་འབྲེལ་མདོ་འགྲེལ་ལས། སྐྱེ་བ་
ཁོ་ན་འདི་སྐྱེད་པར་བྱེད་པའི་རྒྱུ་མཚན་ཡོད་དེ། འཕེན་བྱེད་ཀྱི་ལས་གཅིག་གིས་འཕེན་རྫོགས་་.
གཉིས་ཀ་བྱེད་པ་ཡོད་པའི་ཕྱིར། སྐྱེ་རྒ་གཉིས་གྲུབ་འབྲས་སུ་འཇོགཔའི་རྒྱུ་མཚན་ཡོད་
དེ། འཕེན་བྱེད་ཀྱི་ལས་ཀྱིས་འགྲོ་བ་ཚེ་རིང་ཐུང་ཅི་ལྟ་བུ་ཞིག་འཕེན་ཀྱང་། ལས་ཀྱི་ནུས་
པ་མཐུ་ཆེ་ཆུང་གི་དབང་གིས་སྲོག་བཅད་པས་ཚེ་ཐུང་ངུ་དང་། མ་བཅད་པས་རིང་པོར་
འཕེན་པ་ལ་དགོངས་ནས་དེ་ལྟར་བཤད་པའི་ཕྱིར། དཔེར་ན། སྒྲ་མི་སྙན་པ་དང་།: ཁམས་
གོང་མའི་ལྷར་སྐྱེ་བ་འཕེན་བྱེད་ཀྱི་ལས་བཞིན་ཡིན་པའི་ཕྱིར། དྲུག་པ་ས་མཚུངས་ལ་གཉིས་
ཡོད་དེ། ཀུན་གཞི་ཁས་ལེན་པའི་ལུགས་ཀྱི་ས་མཚུངས། མི་ལེན་པའི་ལུགས་ཀྱི་ས་མཚུངས་
གཉིས་ཡོད་པའི་ཕྱིར། དང་པོ་ཡོད་དེ། ཡན་ལག་དང་པོ་ཐོག་མའི་མ་རིག་པ་དང་། གསུམ་
པ་རྣམ་ཤེས་ཀྱི་རྟེན་འབྲེལ་གཉིས་སྐྱེ་བ་འཆི་བ་སོགས་གསམུ་ལས། ལས་བསོགས་པའི་
རྟེན་གང་དུ་གཏོགས་པ་དེར་འདུས། ལྷག་མ་རྣམས་ཀུན་གཞི་ཁས་མི་ལེན་པ་དང་མཚུངས་
པ་ཡིན་ཏེ། ཉི་ཤུ་པ་ལས། གང་དུ་སྐྱེ་བ་དེ་ཡིའོ། །ཞེས་གསུངས་པའི་ཕྱིར། གཉིས་པ་
གྲུབ་སྟེ། ས་གཞན་གྱི་འཕེན་བྱེད་ཀྱི་ལས་གྱིས་ས་གཞན་གྱི་རྣམ་སྨིན་གྱི་ཕུང་པོ་འཕེན་མི་ ་



232
རྟེན་འབྲེལ་མཐའ་དཔྱོད།
ནུས། ས་གཞན་གྱི་སྲེད་ལེན་སྲིད་པ་གསུམ་གྱི་ས་གཞན་གྱིལས་ལ་གསོས་འདེབས་མི་ནུས་
པའི་ཕྱིར། གཉིས་པ་ཀུན་གཞི་ཁས་མི་ལེན་པའི་ལུགས་ཀྱི་ས་མཚུངས་ནི། ས་གཞན་གྱི་
འཕེན་བྱེད་ཀྱི་རྒྱུ་གསུམ་གྱིས་ས་གཞན་གྱི་ཕུང་པོ་འཕེན་མི་ནུས། ས་གཞན་གྱི་འགྲུབ་བྱེད་
ཀྱིས་གཞན་གྱི་གནས་ཀྱི་གྲུབ་འབྲས་འགྲུབ་མི་ནུས་པའི་ཕྱིར། གསེར་འཕྲེང་གི་དགོངས་
པ་ཁས་མི་ལེན་པ་ཁ་ཅིག་གིས། འཆི་ཁའི་ཚེ་སྲེད་ལེན་སྲིད་པ་གསུམ་མངོན་དུ་གྱུར་ནས་
ལས་ཀྱི་བག་ཆགས་ལ་གསོས་འདེབས་པ། འོག་ས་ནས་གོང་སར་སྐྱེ་བ་ལ་འགྲིག་ཀྱང་།
གོང་ས་འོག་སར་སྐྱེ་བ་ལ་མི་འགྲིག་སྟེ། གོང་སའི་རྟེན་ལ་འོག་སའི་ཉོན་མོངས་མངོན་གྱུར་
བ་མེད་པའི་ཕྱིར་ན་མི་འཐད་དེ། གོང་སའི་ཏིང་ངེ་འཛིན་གྱི་འཕེན་པ་མ་ཟད་ཀྱི་བར་འོག་
སའི་ཉོན་མོངས་མངོན་གྱུར་དུ་མེད་ཀྱང་དེ་འདྲའི་འཕེན་པ་ཟད་པ་ན་འོག་སའི་ཉོན་མོངས་
མངོན་དུ་གྱུར་བ་ཡོད་པའི་ཕྱིར། དེར་མ་ཟད་ཁམས་གོང་མའི་རྟེན་ཅན་གྱི་བྱང་འཕགས་
ཀྱི་ཡར་སོང་མར་འོང་གི་གནས་ཐོད་རྒལ་བཅོ་བརྒྱད་ལ་འདོད་སེམས་དང་། འགོག་པ་
སྤེལ་བའི་སྙོམས་པར་འཇུག་པ་ཡོད་པའི་ཕྱིར། གོང་མའི་རྟེན་ལ་འོག་མའི་ཉོན་མོངས་
མངོན་གྱུར་བ་ཡོད་པར་ཐལ། འདུ་ཤེས་མེད་པའི་ལྷ་ཏིང་ངེ་འཛིན་གྱི་འཕེན་པ་མ་ཟད་
ཀྱི་བར་དུ་འདུ་ཤེས་རགས་པ་མངོན་གྱུར་བ་མེད་ཀྱང་། དེའི་འཕེན་པ་ཟད་པ་ན་འདུ་ཤེས་
རག་པ་མངོན་དུ་གྱུར་ཏེ་འོག་སར་སྐྱེ་བ་ལེན་པ་ཡོད་པའི་ཕྱིར། དེར་ཐལ། མདོ་ལས།
སེམས་ཅན་དེ་དག་དེར་ཡུན་རིང་མོ་ཞིག་ཏུ་འདུག་འདུག་ནས། དེ་ནས་འདུ་ཤེས་སྐྱེ་བར་
འགྱུར་རོ། ཞེས་གསུངས་པའི་ཕྱིར། གཞན་ཡང་། རྣམ་འགྲེལ་ལས། །སྲེད་པའི་སྲིད་
ལས་རྣམ་བརྒལ་བས། ཞེས་སོགས་ཀྱི་ལུང་དོན་མ་གྲུབ་པར་ཐལ། གོང་སའི་རྟེན་ལ་འོག་



རྟེན་འབྲེལ་མཐའ་དཔྱོད།
233
སའི་སྲེད་ལེན་མངོན་དུ་གྱུར་ནས་དེར་སྐྱེ་བ་མེད་པའི་ཕྱིར། དེར་ཐལ། དེའི་རྟེན་ལ་འོག་
སའི་ཉོན་མོངས་མངོན་དུ་གྱུར་བ་མེད་པའི་ཕྱིར། རྟགས་ཁས། གཞན་ཡང་། ལམ་
རིམ་ལས། འདོད་པའི་ཚུལ་ཁྲིམས་སྒོམ་པས་འདོད་པའི་བདེ་འགྲོར་སྐྱེ་བའིལས་བསགས་
ལ། ཁམས་གོང་མའི་ཞི་གནས་སྒོམ་པས་ཁམས་གོང་མར་སྐྱེ་བའི་ལས་བསགས་སོ། །ཞེས་
པའི་ལུང་དོན་མ་གྲུབ་པར་ཐལ། ཁམས་གོང་མར་སྐྱེ་བ་འཕེན་བྱེད་ཀྱི་ལས་གསོག་པ་ལ་
དེའི་ཞི་གནས་ཡན་ཆད་ཐོབ་དགོས་པ་མ་ཡིན་པའི་ཕྱིར། དེར་ཐལ། དེས་སྐྱེ་བ་འཕེན་
བྱེད་ཀྱི་ལས་ཀྱི་ཀུན་སློང་དུ་གྱུར་པའི་མ་རིག་པ་བསགས་པ་ལ་ཞི་གནས་ཐོབ་དགོས་པ་མ་
ཡིན་པའི་ཕྱིར། དེར་ཐལ། དེར་སྐྱེ་བ་འཕེན་བྱེད་ཀྱི་ལས་མགོ་བརྩམས་ལ་དངོས་གཞི་
ལ་མ་སློབ་ཀྱི་བར་དུ་སེམས་བྱུང་སེམས་པ་དེ་ལས་ཙམ་ཡིན་ལ། ཁམས་གོང་མར་སྐྱེ་བ་
འཕེན་བྱེད་ཀྱི་ལས་མ་ཡིན་པའི་ཕྱིར། དེར་ཐལ། རིགས་ནས་རིགས་སྐྱེས་དང་། ལན་
ཅིག་ཕྱིར་འོང་རྣམས་ཁམས་གོང་མར་མི་སྐྱེ་བའི་རྒྱུ་མཚན་ཡོད་པའི་ཕྱིར། བདུན་པ་བསྒོམ་
ཚུལ་ཡོད་དེ། ལུགས་འབྱུང་དུ་བསྒོམ་ཚུལ། ལུགས་ཟློག་ཏུ་བསྒོམ་ཚུལ་གཉིས་ཡོད་པའི་
ཕྱིར། དང་པོ་གྲུབ་སྟེ། འཁོར་བར་སྐྱེ་བའི་རྒྱུའི་གཙོ་བོ་མ་རིག་པ་ཤེས་ནས། དེ་སྤངས་
པར་འགྱུར་པའི་ཕྱིར། གཉིས་པ་ཡོད་དེ། སྐྱེ་རྒ་གཉིས་རང་འཕེན་བྱེད་ཀྱི་རྒྱུ་རྣམ་ཤེས་
ཀྱི་འཕེན་ཚུལ་འདི་ལྟར་ཡིན་ནོ། །ཞེས་ཤེས་ནས་དེ་ལས་ཟློག་པར་འགྱུར་པའི་ཕྱིར། །བརྒྱད་
པ་བསྒོམ་པའི་ཕན་ཡོན་ཡོད་དེ། བསྒོམ་ཚུལ་དེ་ལྟར་བསྒོམ་པས། དུས་གསུམ་དུ་རྨོངས་
པ་རྣམ་པ་གསུམ་སྤོང་པར་འགྱུར་བ་དང་། དེ་སྤངས་པས་དེ་ཁོ་ན་ཉིད་ཀྱི་དོན་རྟོགས། དེ་
རྟོགས་པས་ཆོས་ཤེས། ཆོས་ལ་བློ་ཤིན་ཏུ་རྒྱས་པས་སངས་རྒྱས་ཐོབ་པར་འགྱུར་བ་སོགས་



234
རྟེན་འབྲེལ་མཐའ་དཔྱོད།
ཀྱི་ཕན་ཡོན་དུ་མ་ཡོད་པའི་ཕྱིར་ཏེ། མཛོད་ལས། སྔོན་དང་ཕྱི་མཐའ་བར་དག་ལ། །རྨོངས་
པ་རྣམ་པར་ཟློག་ཕྱིར་རོ། །ཞེས་དང་། སློབ་དཔོན་ཀླུ་སྒྲུབ་ཞབས་ཀྱིས་ཀྱང་། །རྟེན་
ཅིང་འབྲེལ་བར་འབྱུང་འདི་རྒྱལ་བ་ཡི། །གསུང་གི་མཛོད་ཀྱི་གཅེས་པ་ཟབ་མོ་སྟེ། ཞེས་
དང༌། མདོ་ལས། སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་། སུས་
ཆོས་མཐོང་བ་དེས་སངས་རྒྱས་མཐོང་ངོ༌། །ཞེས་སོགས་བསྔགས་བརྗོད་མཛད་པ་ཡིན་
པའི་ཕྱིར།།
གུང་ཐང་བསྟན་པའི་སྒྲོན་མེའི་གསུང་ལས། .
།མདོར་ན་ཐོས་དོན་བསྒྲུབས་དེ་མཁས་པ་ཡིན།
།བླང་དོར་ངོ་ལྐོག་མེད་ན་བཙུན་པ་ཡིན།
།ཉོན་མོངས་གདོན་གསུམ་ཐུལ་ན་གྲུབ་ཐོབ་ཡིན།
།མཁས་བཙུན་བཟང་གསུམ་འདོད་ན་དེ་ལ་དགོངས། .
།མང་དུ་ཐོས་ཀྱང་ཉོན་མོངས་གཉེན་པོ་རུ། །
།མ་སོང་བྲོ་བའི་གླུ་བཞིན་དོན་མེད་པས། །
།གང་ཤེས་མཐའ་དག་རང་རྒྱུད་འདུལ་བྱེད་དུ།
།སྦྱོར་བར་བྱེད་པ་གདམས་པའི་རྒྱལ་པོར་ཟུངས། ་
།དེསྐད་གཏམ་དུ་བྱས་པའི་དགེ་བའི་མཐུས།
།རང་གཞན་ཀུན་གྱི་བློ་སྣ་ཆོས་སུ་འཁུལ།
།སྤོང་བ་བསམ་གཏན་འཁོར་ལོ་མཐར་ཕྱིན་ཏེ།
།མཁའ་མཉམ་ལུས་ཅན་ཡོངས་ཀྱི་དོན་བྱེད་ཤོག །ཅེས་གསུངས་སོ།



235
༄༅། །རྟེན་འབྲེལ་གྱི་སྙིང་པོའི་རྣམ་བཤད་བདེར་གཤེགས་དགོངས་རྒྱན་གྱི་
མཛད་པ་པོ་ལྕང་སྐྱ་ངག་དབང་བློ་བཟང་ཆོས་ལྡན་གྱི་མཛད་རྣམ་ ་
མདོར་བསྡུས་བཞུགས་སོ།
༄༅། །རྭ་སྒྲེང་ངག་དབང་མཆོག་ལྡན་ནི། ཕྱི་ལོ་ཆིག་སྟོང་དྲུག་རྒྱ་དྲུག་ཅུ་རྩ་ལྔ་ ༡༦༦༥ རབ་བྱུང་བཅུ་
གཅིག་པའི་ཤིང་སྦྲུལ་ལོར་ཨ་མདོ་བྱ་ཁྱུང་དགོན་པའི་ལྷ་སྡེའི་ཁྲོད་དུ་འཁྲུངས། སེར་ར་བསམ་བློ་དང་རྒྱུད་
སྨད་ནས་ཐུགས་སྦྱོང་ལེགས་པར་མཛད། པཎ་ཆེན་དཔལ་ལྡན་ཡེ་ཤེས་ལས་བསྙེན་རྫོགས་མཛད། ཀུན་མཁྱེན་
འཇམ་དབྱངས་བཞད་པ་དང་ཁྲི་དགེ་འདུན་ཕུན་ཆགས་བསྟེན་ཏེ་རིམ་གཉིས་ལ་མི་འཇིགས་པའི་གདེང་ཐོབ་
པར་མཛད། རྡོ་ལ་ཞབས་རྗེས་བཞག་པ་དང་། གཞན་གྱིས་དུག་དྲངས་པ་སྔགས་ཀྱི་མཐུས་ཕབ་པ་སོགས་
གྲུབ་རྟགས་མང་དུ་བསྟན་ཏེ། བྱང་རྩེ་བརྒྱུད་ཕྱི་ལོ་ཆིག་སྟོང་བདུན་བརྒྱ་སོ་དགུ་ 1༧༣༩ རབ་བྱུང་བཅུ་
གཉིས་བའི་ས་ལུག་ལོར་གསེར་ཁྲིར་ཕེབས། རྒྱལ་མཆོག་བསྐལ་བཟང་གི་ཡོངས་འཛིན་ལོ་ཉི་ཤུ་རྩ་བཞིའི་
བར་མཛད། ཁྲི་ཆེན་བསྟན་པ་རབ་རྒྱས་ཀྱི་མེ་ཏྲའི་དབང་བཤད་ལས། རྗེ་དཀོན་མཆོག་ཆོས་འཕེལ་གྱིས་
རྒྱལ་བ་ལྔ་པ་དགུང་ལོ་བཅུ་གཅིག་བཅུ་གཉིས་ཙམ་གྱི་བར་དུ་ཡོངས་འཛིན་མཛད་རྗེས་མྱ་ངན་ལས་འདས་ནས་
རིག་འཛིན་པར་སྐྱེ་བ་བཞེས་པ་སླར་སྐུ་ཚེའི་བར་དང་སྨད་རྣམས་ལ་ཡོངས་འཛིན་མཛད་པ་ཡིན་ཞིང་། རིག་
འཛིན་གཏེར་བདག་གླིང་པ་མྱ་ངན་ལས་འདའ་ཁར་སྨིན་གྲོལ་གླིང་པ་རྣམས་ལ་ཞལ་ཆེམས་ཁོ་བོའི་སྐྱེ་ཕྲེང་རྗེས་
མ་ཞིག་ཡོད་རུང་། ཁྱེད་རང་རྣམས་ཀྱི་གྲུབ་མཐའ་ལ་ཕན་ཆེར་མི་ཐོགས་གསུངས་པ་བཞིན། ཁྲི་ཆེན་ངག་
དབང་མཆོག་ལྡན་དུ་སྐྱེ་བ་བཞེས་པ་ཡིན། ཞེས་བྱུང་བའི་ལོ་ཚིགས་ལ་དཔྱད་དགོས། ལྕང་སྐྱ་རོལ་རྡོར་གྱི་
དབུ་བླ་མཛད། དགུང་གྲངས་བདུན་ཅུ་དོན་ལྔར་ཕེབས་པ་ཕྱི་ལོ་ཆིག་སྟོང་བདུན་བརྒྱ་ལྔ་བཅུ་གཅིག ༡༧༥༡
རབ་བྱུང་བཅུ་གསུམ་པའི་ལྕགས་ལུག་ལོར་གཤེགས། སྐུ་ཕྲེང་ཕྱི་མ་རྭ་སྒྲེང་ཁྲི་ཆེན་དུ་གྲགས་པ་མཁས་གྲུབ་
ཆེན་པོ་བསྟན་པ་རབ་རྒྱས་ནས་བཟུང་རྭ་སྒྲེང་སྐྱེ་ཕྲེང་རྣམས་སོ། །



236
རྟེན་འབྲེལ་རྣམ་བཤད།
༄༅། །རྟེན་འབྲེལ་སྙིང་པོའི་རྣམ་བཤད་བདེར་གཤེགས་དགོངས་རྒྱན་
ཞེས་བྱ་བ་བཞུགས་སོ། ། །
༄༅། །བླ་མ་དང་སྟོན་པ་བཅོམ་ལྡན་འདས་དབྱེར་མ་མཆིས་པའི་ཞབས་ལ་དུས་ཐམས་
ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་བཟུང་དུ་གསོལ།
།སྤངས་རྟོག་ཡོན་ཏན་ཀུན་གྱི་མཐར་སོན་ཏེ། །མཐའ་ཡས་འགྲོ་བ་མ་ལུས་སྒྲོལ་སླད་དུ།
།ཟབ་རྒྱས་ལེགས་བཤད་ཆོས་ཀྱི་ཆར་ཆེན་པོ། །འབེབས་མཛད་ཤཱཀྱའི་ཏོག་ལ་གུས་ཕྱག་
འཚལ། །རྒྱལ་བ་སྲས་དང་སློབ་མར་བཅས་པ་ཡིས། །ཉམས་སུ་བསྟར་བས་གོ་འཕང་
མཐོར་གཤེགས་པ། །ཟབ་མོ་རྟེན་ཅིང་འབྲེལ་བར་འབྱུང་བ་ལ། །རབ་ཏུ་དང་བའི་ཡིད་
ཀྱིས་ཕྱག་འཚལ་ལོ། །རྟེན་ཅིང་འབྲེལ་འབྱུང་བརྗོད་བྱའི་སྙིང་པོ་རུ། །བསྡུས་ཏེ་སྟོན་
པས་རྟེན་འབྲེལ་སྙིང་པོ་ཞེས། །ཡོངས་སུ་གྲགས་པའི་གསུང་མཆོག་བླ་མེད་པའི། །རྣམ་
བཤད་དམ་པས་བསྐུལ་ཕྱིར་འདི་ན་སྤྲོ། དེ་ལ་འདིར་བདག་ཅག་གི་སྟོན་པ་ཡང་དག་པར་
རྫོགས་པའི་སངས་རྒྱས་མཉམ་མེད་ཤཱཀྱའི་རྒྱལ་པོ་དེ་ཉིད་ཀྱི་གསུང་གི་གཅེས་ནོར་ཟབ་མོ་
རྟེན་འབྲེལ་སྙིང་པོ་ཞེས་ཡོངས་སུ་གྲགས་པ། ཡེ་དྷརྨ་དང་། དེའི་དོན་བོད་སྐད་དུ་བསྒྱུར་
བའི་དོན་འཆད་པ་ལ། ཐོག་མར་ཇི་ལྟར་གསུང་ཚུལ་བཤད་པ། གཞང་གི་དོན་དངོས་
བཤད་པ། བཤད་པ་དེ་ལ་དོགས་པ་སྤོང་བ། འདི་ལ་བརྟེན་པའི་ལས་སྦྱོར་བཤད་པ། ཞར་
ལ་སྔགས་ཀྱི་ཡི་གེའི་གྲངས་དང་འཐོབ་ཚུལ་བཤད་པ་དང་ལྔ་། དང་པོ་ལ་གནས་གང་དུ་
འཁོར་ཇི་ལྟ་བུ་ལ་གསུང་པ། ཞུ་བ་པོ་གང་གིས་ཚུལ་ཇི་ལྟར་དུ་ཞུས་པ། རྟེན་གྱི་གང་ཟག་



237
རྟེན་འབྲེལ་རྣམ་བཤད།
གང་གིས་གསུངས་པ། ཆོས་འདིའི་ཕན་ཡོན་བཤད་པ། འཁོར་རྣམས་དགའ་ཞིང་མགུ་
བའི་ཚུལ་བཤད་པ་དང་ལྔ་། དང་པོ། གནས་གང་དུ་འཁོར་ཇི་ལྟ་བུ་ལ་གསུངས་པ་བཞག་
ཏུ་ཡོད་དེ། སུམ་ཅུ་རྩ་གསུམ་གྱི་ལྷའི་གནས་སུ་ལྔ་སྡེ་བཟང་པོའི་ནང་ཚན་སྤྱོད་ལམ་ཞི་
བའི་མཆོག་ཏུ་ལུང་བསྟན་པ་འཕགས་པ་རྟ་ཐུལ་ལ་སོགས་པ་ཉན་ཐོས་ཆེན་པོ་རྣམས་དང་།
འཕགས་པ་བྱམས་པ་དང་། སྤྱན་རས་གཟིགས་དང་། ལག་ན་རྡོ་རྗེ་ལ་སོགས་པ་བྱང་ ：
ཆུབ་སེསམ་དཔའ་རྣམས་དང་། ཚངས་པ་དང་། སྲེད་མེད་ཀྱི་བུ་དང་། དབང་ཕྱུག་
ཆེན་པོ་དང་། བརྒྱ་བྱིན་ལ་སོགས་པ་ལྷའི་འཁོར་མང་པོ་འདུས་པ་ལ་གསུངས་པའི་ཕྱིར།
ཞེས་འཆད་པར་བྱེད་པ་ལ། འཕགས་པ་རྟེན་ཅིང་འབྲེལ་བར་འབྱུང་བ་ཞེས་བྱ་བ་ཐེག་པ་
ཆེན་པོའི་མདོ་ལས། འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་
སུམ་ཅུ་རྩ་གསུམ་གྱི་ལྷའི་ནང་ན། ཨ་ར་མོ་ནིག་ལྟ་བུའི་རྡོ་ལེབ་ལ། རྟ་ཐུལ་ལ་སོགས་
པའི་ཉན་ཐོས་ཆེན་པོ་རྣམས་དང་། འཕགས་པ་བྱམས་པ་དང་། འཕགས་པ་སྤྱན་རས་
གཟིགས་དབང་ཕྱུག་དང་། ལག་ན་རྡོ་རྗེ་ལ་སོགས་པ་བྱང་ཆུབ་སེམས་དཔའ་སེམས་དཔའ་
ཆེན་པོ་ཡོན་ཏན་རིན་པོ་ཆེ་དཔག་ཏུ་མེད་པས་བརྒྱན་པ་རྣམས་དང་། མི་མཇེད་ཀྱི་བདག་
པོ་ཚངས་པ་ཆེན་པོ་དང་། སྲེད་མེད་ཀྱི་བུ་དང་། དབང་ཕྱུག་ཆེན་པོ་ལ་སོགས་པ་ལྷ་རྣམས་
དང་། ལྷའི་དབང་པོ་བརྒྱ་བྱིན་དང་། དྲི་ཟའི་རྒྱལ་པོ་གཙུག་ཕུད་ལྔ་པོ་དང་ཐབས་གཅིག་
ཏུ་བཞུགས་ཏེ། ཞེས་གསུངས། གཉིས་པ། ཞུ་བ་པོ་གང་གིས་ཚུལ་ཇི་ལྟར་དུ་ཞུས་པ་
ཡོད་དེ། འཕགས་པ་སྤྱན་རས་གཟིགས་དབང་ཕྱུག་གིས་གུས་པས་བཏུད་ནས་འཁོད་དེར་
འདུས་པའི་ལྷ་རྣམས་ཀྱིས་མཆོད་རྟེན་བགྱིད་པར་སྤྲོ་ཞིང་། མཆོད་རྟེན་བགྱིས་པའི་བསོད་



238
རྟེན་འབྲེལ་རྣམ་བཤད།
ནམས་ཀྱིས་འབྲས་བུ་ཤིན་ཏུ་རྒྱ་ཆེ་བ་འཐོབ་པར་འདོད་པ་རྣམས་ཀྱི་འདོད་པ་བསྐང་བའི་
ཆེད་དུ་དེ་དག་ལ་ཆོས་སྟོན་པར་གསོལ་བ་བཏབ་པ་ཡིན་པའི་ཕྱིར། ཞེས་འཆད་པ་ལ། མདོ་
དེ་ཉིད་ལས། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
ཕྱུག་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་ལྷ་
ང་རི་རབ་ཀྱི་རྩེ་མོ་ལ་བཙུགས་ཏེ། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་
བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལྷ་
འདི་དག་ནི་མཆོད་རྟེན་བགྱིད་པར་འཚལ་བ་ཤ་སྟག་སྟེ། འཁོར་གྱི་དཀྱིལ་འཁོར་འདིར་
མཆིས་ན། ཅི་ནས་ཚངས་པའི་བསོད་ནསམ་འཕེལ་བ་དང་། ལྷ་དང་བཅས་པ། བདུད་
དང་བཅས་པ་ཚངས་པ་དང་བཅས་པའི་འཇིག་རྟེན་ན། དགེ་སློང་དང་། བྲམ་ཟེར་བཅས་
པའི་སྐྱེ་དགུ་ལས་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་
དང་། བསོད་ནམས་ཤིན་ཏུ་མང་དུ་འཕེལ་བར་འགྱུར་བ་དེ་ལྟ་དེ་ལྟར་བཅོམ་ལྡན་འདས་
ཀྱིས་དེ་དག་ལ་ཆོས་བསྟན་དུ་གསོལ། །ཞེས་གསུངས། གསུམ་པ། རྟེན་གྱི་གང་ཟག་
གིས་གསུངས་པ་ཡོད་དེ། བདག་ཅག་གི་སྟོན་པ་བཅོམ་ལྡན་འདས་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་གསུངས་པ་ཡིན་པའི་
ཕྱིར། ཞེས་འཆད་པ་ལ། མདོ་དེ་ཉིད་ལས། དེ་ནས་བཅོམ་ལྡན་འདས་ཀྱིས་རྟེན་ཅིང་
འབྲེལ་བར་འབྱུང་བའི་ཚིགས་སུ་བཅད་པ་བཀའ་སྩལ་པ། ཡེ་དྷརྨ་ཧེ་ཏུ་པྲ་བྷ་བཱ་ཧེ་ཏུན་
ཏེ་ཥཱ་ན་ཏ་ཐཱ་ག་ཏོ་བྱ་བ་ཏད། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མཧཱ་ཤྲ་མ་ཎ་ཡེ་སྭཱཧཱ། ཆོས་
གང་རྒྱུས་བྱང་དེ་དག་གི །རྒྱུད་དང་དེ་འགོག་གང་ཡིན་པའང་། །དེ་བཞིན་གཤེགས་པས་



-
-
--
རྟེན་འབྲེལ་རྣམ་བཤད།
239
བཀའ་སྩལ་ཏེ། །དགེ་སྦྱོང་ཆེན་པོས་དེ་སྐད་གསུངས། །ཞེས་གསུངས། བཞི་པ། ཆོས་
འདིའི་ཕན་ཡོན་བཞག་ཏུ་ཡོད་དེ། སྔགས་ཚིག་འདི་ནི་སངས་རྒྱས་ཀྱི་ཆོས་སྐུའི་རིང་སྲེལ་
དུ་གྲགས་པ་ཡིན་ཅིང་། འདིའི་དོན་ཇི་ལྟ་བུ་བཞིན་མཐོང་སྟེ་རྟོགས་ནས་ཚུལ་བཞིན་དུ་
ཉམས་སུ་བླངས་ན། མཐར་ཐུག་དེ་བཞིན་གཤེགས་པ་མཐོང་བ་སྟེ། དེའི་གོ་འཕང་འཐོབ་
པར་འགྱུར་བ་དང་། གནས་སྐབས་སུ་འདིའི་སྔགས་ཚིག་ཡི་གེར་བྲིས་ཏེ་མཆོད་རྟེན་ཆུང་
མཐའ་སྐྱུ་རུ་རའི་འབྲུ་ཙམ་གྱི་ཚད་དུ་བྱས་པའི་ནང་དུ་བཅུག་ན། དེ་ལྟར་བྱེད་པ་པོ་དེ་སྐྱེ་
བ་ཕྱི་མར་ཚངས་པའི་འཇིག་རྟེན་དུ་སྐྱེ་བ་དང་། དེའི་སྐྱེ་བ་ཕྱི་མར་གནས་གཙང་མའི་ལྷ་
རྣམས་དང་སྐལ་པ་མཉམ་པར་སྐྱེ་བའི་བསོད་ནམས་འཐོབ་པ་སོགས་ཕན་ཡོན་དཔག་ཏུ་
མེད་པ་ཡོད་པའི་ཕྱིར། ཞེས་འཆད་པ་ལ། མདོ་དེ་ཉིད་ལས། སྤྱན་རས་གཟིགས་དབང་
ཕྱུག་འདི་ལྟ་སྟེ། རྟེན་ཅིག་འབྲེལ་བར་འབྱུང་བོ་འདི་ནི་དེ་བཞིན་གཤེགས་པ་རྣམས་ཀྱི་ཆོས་
ཀྱི་སྐུ་ཡིན་ཏེ། སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་དེ་བཞིན་གཤེགས་པ་
མཐོང་ངོ༌། །སྤྱན་རས་གཟིགས་དབང་ཕྱུག །རིགས་ཀྱི་བུའམ། རིགས་ཀྱི་བུ་མོ་དད་
པ་ཅན་གང་ལ་ལ་ཞིག་གིས། མི་གནས་པའི་ཕྱོགས་སུ་མཆོད་རྟེན་ནི་སྐྱུ་རུ་རའི་འབྲུ་ཙམ།
སྲོག་ཤིང་ནི་ཁབ་ཙམ། གདུགས་ནི་བ་ཀུ་ལའི་མེ་ཏོག་ཙམ་ཞིག་བྱས་ལ། རྟེན་ཅིང་འབྲེལ་
བར་འབྱུང་བ་ཆོས་ཀྱི་དབྱིངས་ཀྱི་ཚིགས་སུ་བཅད་པ་ནང་དུ་བཅུག་ན།. དེ་ཚངས་པའི་
བསོད་ནམས་བསྐྱེད་པར་འགྱུར་ཏེ། འདི་ནས་ཤི་འཕོས་ཤིང་འཆི་བའི་དུས་བྱས་ནས་ཚངས་
པའི་འཇིག་རྟེན་དག་ཏུ་སྐྱེ་བར་འགྱུར་རོ། །དེ་ནས་ཤི་འཕོས་ཏེ་འཆི་བའི་དུས་བྱས་ནས། །
གནས་གཙང་མའི་རིས་ཀྱི་ལྷ་རྣམས་དང་སྐལ་པ་མཉམ་པར་སྐྱེ་བར་འགྱུར་རོ། །ཞེས་



240
རྟེན་འབྲེལ་རྣམ་བཤད།
གསུངས། ལྔ་པ། འཁོར་རྣམས་དགའ་ཞིང་མགུ་བའི་ཚུལ་ཡོད་དེ། བཅོམ་ལྡན་འདས་
ཀྱིས་གོང་དུ་བཤད་པ་དེ་སྐད་བཀའ་སྩལ་པ་ལ། འཕགས་པ་རྟ་ཐུལ་ལ་སོགས་པའི་ཉན་
ཐོས་དང་། བྱང་ཆུབ་སེསམ་དཔའ་དང་། ལྷ་ལ་སོགས་པ་ཐམས་ཅད་དགའ་མགུ་ཡི་
རངས་སྟེ། བཅོམ་ལྡན་འདས་ཀྱིས་གསུངས་པ་ལ་བསྟོད་བསྔགས་ཆེན་པོ་མཛད་པའི་ཕྱིར།
ཞེས་འཆད་པ་ལ། མདོ་དེ་ཉིད་ལས། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ནས། ཉན་ཐོས་དེ་དག་དང་། བྱང་ཆུབ་སེམས་དཔའ་དེ་དག་དང་། ཐམད་ཅད་དང་
ལྡན་པའི་འཁོར་དེ་དག་དང་། ལྷ་དང་། མི་དང་། ལྷ་མ་ཡིན་དང་། དྲི་ཟེར་བཅས་པའི་
འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོ་ན་པརབསྟོད་དོ། །ཞེས་
གསུངས། གཉིས་པ་གཞུང་གི་དོན་དངོས་བཤད་པ་ལ། གཞུང་དགོད་པ་དང་། དེའི་
དོན་བཤད་པ་གཉིས་ལས། - དང་པོ་ལ། ཡེ་དྷརྨཱ་བོད་སྐད་དུ་བསྒྱུར་བ་ལ། ཆོས་གང་
རྒྱུས་བྱུང་དེ་དག་གི །རྒྱུ་དང་དེ་འགོག་གང་ཡིན་པའང་། །དེ་བཞིན་བཤེགས་པས་བཀའ་ .
སྩལ་ཏེ། །དགེ་སློང་ཆེན་པོས་དེ་སྐད་གསུངས། །ཞེས་པ་དང་། ཆོས་གང་རྒྱུས་བྱུང་དེ་ པ
དག་ནི། །རྒྱུ་ལ་འགོག་པ་གང་ཡིན་པ། །དེ་བཞིན་གཤེགས་པས་བཀའ་སྩལ་ཏེ། །དེ་
སྐད་གསུངས་པ་དགེ་སྦྱོང་ཆེ།, ཞེས་དང་། ཆོས་གང་རྒྱུས་བྱུང་དེ་དག་གི །རྒྱུ་དང་དེ་
འགོག་གང་ཡིན་པ། །བཞིན་གཤེགས་པས་བཀའ་སྩལ་ཏེ། །དགེ་སྦྱོང་ཆེན་པོ་འདི་སྐད་
གསུངས། །ཞེས་དང་། །ཆོས་རྣམས་ཐམས་ཅད་རྒྱུ་ལས་བྱུང་། །རྒྱུ་དེ་དེ་བཞིན་གཤེགས་
པས་གསུངས། །དེ་ལ་འགོག་པ་གང་ཡིན་པ། །དགེ་སྦྱོང་ཆེན་པོ་འདི་སྐད་གསུངས། །ཞེས་
དང་། ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་གསུངས། །རྒྱུ་



241
རྟེན་འབྲེལ་རྣམ་བཤད།
ལས་འགོག་པ་གང་ཡིནཔ། །དགེ་སྦྱོང་ཆེན་པོས་དེ་སྐད་གསངུས། །ཞེས་བྱ་བ་ལ་སོགས་
པ་འགྱུར་མི་འདྲ་བ་མང་དུ་འབྱུང་། གཉིས་པ། དེའི་དོན་བཤད་པ་ལ། གོང་གི་འགྱུར་
མི་འདྲ་བ་ལྔ་ལས་ཕྱི་མ་ལྟར་འཆད་པའི་དབང་དུ་བྱས་ན། གཞུང་འདི་དང་། མངོན་འབྱུང་
གི་མདོ་ལས། ཆོས་རྣམས་གང་དག་རྒྱུ་ལས་བྱུང་བ་དང་། །དེ་ཡི་རྒྱུ་དང་དེ་འགོག་གང་
ཡིན་པའང་། །དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ། །དེ་སྐད་གསུངས་པའི་ཚུལ་
ཅན་དགེ་སྦྱོང་ཆེ། །ཞེས་དང་། འདུས་པ་རིན་པོ་ཆེའི་ཏོག་ལས། ཇི་ལྟར་འཇིག་རྟེན་
ལས་དང་ཉོན་མོངས་རྒྱུར་བཅས་བྱེད་རྒྱུ་ལྡན་འབྱུང་དང༌། །ལས་དང་ཉོན་མོངས་པ་དག་
ལྡོག་རྒྱུ་དེ་ཡང་འདྲེན་པས་རབ་ཏུ་གསུངས། །གང་ན་སྐྱེ་དང་རྒ་དང་རྒུད་པའི་སྡུག་བསྔལ་
ངེས་པ་མི་གནས་པ། །ཐར་པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་
གསུངས། །ཞེས་པ་འདི་རྣམས་བརྗོད་བྱ་སྟོན་ཚུལ་ཕྱོགས་མཐུན་ཅིང་། །གཞུང་ཕྱི་མ་
དེ་སྔ་མ་གཉིས་ཀྱི་འགྲེལ་པ་ལྟ་བུར་འདུག་པས། གཞུང་འདི་གསུམ་གྱི་དོན་ཕྱོགས་མཐུན་
དུ་འཆད་པ་ལ། འཕགས་པའི་བདེན་པ་བཞི་དང་སྦྱར་ནས་བཤད་པ། རྟེན་འབྲེལ་བཅུ་
གཉིས་དང་སྦྱར་ནས་བཤད་པ། ཟབ་མོ་རྟེན་བྱུང་གི་དེ་ཁོ་ན་ཉིད་དང་སྦྱར་ནས་བཤད་པ་
དང་གསུམ། དང་པོ་ལ། ཐེག་པ་ཐུན་མོང་པའི་དབང་དུ་བྱས་པ་དང་། ཐེག་ཆེན་ཐུན་
མོང་མ་ཡིན་པའི་དབང་དུ་བྱས་པ་གཉིས་ལས། དང་པོ་ནི། གྲོལ་བ་དོན་གཉེར་གྱི་སྐྱེས་
བུ་རྟོག་པ་དང་ལྡན་པ་ལ་ལ་དག་འཁོར་བ་སྡུག་བསྔལ་གྱི་བདེན་པ་འདི་འགག་པའམ་སྤོང་
བའི་ཐབས་ཡོད་དམ་མེད། ཡོད་ན་དེ་ཇི་ལྟར་ཡིན་སྙམ་ན། ཤེས་བྱ་ཆོས་ཅན། འཇིག་
རྟེན་ཏེ་འཁོར་བས་བསྡུས་པའི་སྡུག་བསྔལ་གྱི་བདེན་པའི་ཆོས་འདི་རྣམས་རྒྱུ་རྐྱེན་སོགས་



： 242
་.རྟེན་འབྲེལ་རྣམ་བཤད།
གཞན་ལ་མ་ལྟོས་པའི་ཚུགས་ཐུབ་ཏུ་གྲུབ་པ་དགག་དུའམ་སྤངས་དུ་མེད་པ་ཞིག་མ་ཡིན་
ཏེ། འཁོར་བ་སྡུག་བསྔལ་གྱི་བདེན་པས་བསྡུས་པའི་ཆོས་རྣམས་ཕྱོགས་རེ་མ་ཡིན་པར་
ཐམས་ཅད་རང་གི་རྒྱུ་ལས་དང་ཉོན་མོངས་པས་བསྡུས་པའི་ཀུན་འབྱུང་བདེན་པ་ལས་འབྱུང་
བ་ཡིན་ཅིང་། དེ་ཡང་ཉེ་བར་ལེན་པ་དང་ལྷན་ཅིག་བྱེད་པའི་རྒྱུ་དང་ལྡན་པ་སྟེ་ཚོགས་པ་
ལས་བྱུང་བ་ཡིན་པས། འདིའི་རྒྱུ་ལས་དང་ཉོན་མོངས་པའི་ཀུན་འབྱུང་བདེན་པ་འགག་
ན་རང་གི་ངོ་བོ་ཡང་འགག་པར་འགྱུར་པའི་ཕྱིར། ཞེས་འཆད་པར་བྱེད་པ་ལ། ཆོས་
རྣམས་ཐོམས་ཅད་རྒྱུ་ལས་བྱུང་། ཞེས་དང་། ཆོས་རྣམས་གང་དག་རྒྱུ་ལས་བྱུང་བ་དང་།
ཞེས་དང་། ཇི་ལྟར་འཇིག་རྟེན་ལས་དང་ཉོན་མོངས་རྒྱུར་བཅས་བྱེད་རྒྱུ་ལྡན་འབྱུང་དང་།
ཞེས་གསུངས། འོ་ན་འཁོར་བ་སྡུག་བསྔལ་གྱི་བདེན་པའི་རྒྱུ་ལས་དང་ཉོན་ན་མོངས་པའི་
ཀུན་འབྱུང་བདེན་པ་དེ་འགག་པའམ་ལྡོག་པའི་རྒྱུ་ཡོད་དམ་མེད་ཅེ་ན། ཤེས་བྱ་ཆོས་ཅན།
ལས་དང་ཉོན་མོངས་པའི་ཀུན་འབྱུང་བདེན་པ་དེ་སྤོང་བའི་རྒྱུ་ཡོད་དེ། གང་ཟག་གི་བདག་
མེད་པ་དང་། མི་རྟག་སོགས་བཅུ་དྲུག་རྟོགས་པའི་ལམ་གྱི་བདེན་པ་བསྒོམ་པ་ལ་བརྟེན་
ནས་ལས་དང་ཉོན་མོངས་པའི་ཀུན་འབྱུང་བདེན་པ་དེ་ལྡོག་པའམ་འགག་པར་འགྱུར་རོ་ཞེས་
.འགྲོ་བ་ཀུན་གྱི་འདྲེན་པ་དེ་བཞིན་གཤེགས་པས་རབ་ཏུ་སྟེ་ལེགས་པར་གསུངས་པའི་ཕྱིར།
ཞེས་འཆད་པར་བྱེད་པ་ལ། དེ་རྒྱུད་དེ་བཞིན་གཤེགས་པས་གསུངས། །ཞེས་དང་། དེ་
ཡི་རྒྱུ་དང་། དེ་བཞིན་གཤེགས་པ་ཉིད་ཀྱིས་བཀའ་སྩལ་ཏེ། ཞེས་དང་། ལས་དང་ཉོན་
མོངས་པ་དག་ལྡོག་རྒྱུ་དེ་ཡང་འདྲེན་པས་རབ་ཏུ་གསུངས། ཞེས་པ་རྣམས་གསུངས་པའི་
ཕྱིར། འོ་ན་ཀུན་འབྱུང་བདེན་པ་འགོག་པའི་རྒྱུ་ལམ་གྱི་བདེན་པ་བསྒོམ་པ་ལ་བརྟེན་ནས་



243
རྟེན་འབྲེལ་རྣམ་བཤད།
འགོག་པའི་བདེན་པ་ཐར་པ་མྱང་འདས་འཐོབ་པར་འགྱུར་རམ་ཞེ་ན། ཤེས་བྱ་ཆོས་ཅན།
ལས་དང་ཉོན་མོངས་པའི་ཀུན་འབྱུང་བདེན་པ་ལྡོག་པའམ་སྤོང་བའི་རྒྱུ་གང་ཟག་གི་བདག་
མེད་པ་སོགས་རྟོགས་པའི་ལམ་གྱི་བདེན་པ་བསྒོམ་པ་ལ་བརྟེན་ནས་གང་ཞིག་ཐོབ་ན་སྐྱེ་བ་
དང་རྒ་བ་དང་། རྒུད་པ་ལ་སོགས་པའི་སྡུག་བསྔལ་བར་འགྱུར་བའི་སྡུག་བསྔལ་གྱི་བདེན་
པས་བསྡུས་པ་མཐའ་དག་ངེས་པར་མི་གནས་པ་སྟེ་གཏན་ནས་འགག་པའི་འགོག་པའི་བདེན་
པ་ཐར་པ་མཆོག་མྱ་ནང་ལས་འདས་པ་དེ་འཐོབ་པར་འགྱུར་པ་ཡིན་ཏེ། དེ་ལྟར་འཐོབ་
པར་འགྱུར་བའི་ཚུལ་གང་ཡིན་པ་དེ་སྨྲ་བའི་ཁྱུ་མཆོག་དགེ་སྦྱོང་ཆེན་པོ་དེ་ཡིས་རང་གིས་
མཁྱེན་ཅིང་གཟིགས་ཏེ་མངོན་དུ་མཛད་པས་བཤད་མ་ཐག་པ་དེ་སྐད་གསུངས་པའི་ཕྱིར།
ཞེས་འཆད་པ་ལ། རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་དེ་སྐད་གསུངས།
ཞེས་དང་། དེ་འགོག་གང་ཡིན་པའང་། དེ་སྐད་གསུང་པའི་ཚུལ་ཅན་དགེ་སྦྱོང་ཆེ། ཞེས་
དང་། གང་ལ་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་གནས་ལ། ཐར་པ་མཆོག་
ཏུ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་གསུངས། ཞེས་པ་རྣམས་གསུངས་པའི་
ཕྱིར། མངོན་འབྱུང་གི་མདོའི་ཚིགས་བཅད་དང་། རིན་པོ་ཆེ་ཏོག་གི་ཚིགས་བཅད་སྔར་
དྲངས་པ་གཉིས་ཀྱི་དོན་གཞན་རྣམས་སྔར་བཤད་པ་དེས་གོ་ནུས་ལ། མངོན་འབྱུང་གི་ཚིགས་
བཅད་ལས། དེ་སྐད་གསུང་པའི་ཚུལ་ཅན་དགེ་སྦྱོང་ཆེ། ཞེས་པའི་དོན་ཇི་ལྟར་ཡིན་སྙམ་
ན། དེ་བཞག་ཏུ་ཡོད་དེ། གོང་དུ་བཤད་པའི་བདེན་བཞིའི་བླང་དོར་དེ་སྐད་གསུང་པའི་
ཚུལ་དེ་རང་ཉིད་ཀྱིས་མཁྱེན་ཅིང་གཟིགས་ཏེ་ཉམས་སུ་བླངས་པས་ཐར་པ་མྱ་ངན་ལས་
འདས་པ་མཆོག་གི་གོ་འཕང་མངོན་དུ་མཛད་པའི་ཡོན་ཏན་མཐར་ཕྱིན་པ་ཅན། དགེ་སྦྱོང་



རྟེན་འབྲེལ་རྣམ་བཤད།
244
ཆེན་པོ་སྟོན་པ་བཅོམ་ལྡན་འདས་ཀྱིས་གསུངས་པས་ན། དེ་ལྟར་བཤད་པ་དེ་བསླུ་བ་མེད་
པའི་ཚད་མར་བཟུང་བའི་འོས་ཡིན་ནོ་ཞེས་པའི་དོན་ཡིན་པའི་ཕྱིར། འོ་ན་དེའི་རྒྱུ་དང་དེ་
འགོག་གང་ཡིན་པའང་། ཞེས་པའི་འང་གི་དོན་དང་། ལས་དང་ཉོན་མོངས་ལྡོག་རྒྱུ་དེ་
ཡང་འདྲེན་པས་རབ་ཏུ་གསུངས། ཞེས་པའི་ཡང་གི་དོན་ཇི་ལྟར་ཡིན་ཟེ་ན། དང་པོ་བཞག་
ཏུ་ཡོད་དེ། འཁོར་བ་སྡུག་བསྔལ་གྱི་བདེན་པས་བསྡུས་པའི་ཆོས་ཐམས་ཅད་རང་རྒྱུ་ལས་
དང་ཉོན་མོངས་པའི་ཀུན་འབྱུང་བདེན་པ་ལས་བྱུང་བ་དང་། ཀུན་འབྱུང་བདེན་པ་དེ་སྤོང་
བའི་རྒྱུ་གང་ཟག་གི་བདག་མེད་པ་དང་། བདེན་བཞི་མི་རྟག་སོགས་རྟོགས་པའི་ལམ་གྱི་
བདེན་པ་རྣམས་དེ་བཞིན་གཤེགས་པས་གསུང་པར་མ་ཟད། ཀུན་འབྱུང་བདེན་པ་དེ་འགག་ ་
པའི་འགོག་པའི་བདེན་པ་གང་ཡིན་པའང་དེ་བཞིན་གཤེགས་པས་གསུངས་སོ་ཞེས་གོ་བར་
བྱ་བའི་ཆེད་ཡིན་པའི་ཕྱིར། གཉིས་པའི་དོན་ཡང་བཞག་ཏུ་ཡོད་དེ། འཁོར་བ་སྡུག་བསྔལ་ ་
གྱི་བདེན་པ། རང་རྒྱུ་དང་ཉོན་མོངས་པའི་ཀུན་འབྱུང་བདེན་པ་ལས་བྱུང་བར་འགྲོ་བའི་
འདྲེན་པ་དེ་བཞིན་གཤེགས་པས་གསུངས་པར་མ་ཟད། ལས་དང་ཉོན་མོངས་པའི་ཀུན་
འབྱུང་བདེན་པ་དེ་དག་ལྡོག་པའི་རྒྱུ་གང་ཟག་གི་བདག་མེད་པ་སོགས་རྟོགས་པའི་ལམ་གྱི་
བདེན་པ་དེ་ཡང་འདྲེན་པ་དེ་བཞིན་གཤེགས་པས་རབ་ཏུ་སྟེ་ལེགས་པར་གསུངས་སོ། །ཞེས་
གོ་བར་བྱ་བའི་ཆེད་ཡིན་པའི་ཕྱིར། གཉིས་པ། ཐེག་ཆེན་ཐུན་མོང་མ་ཡིན་པའི་དབང་
དུ་བྱས་ན། ཤེས་བྱ་ཆོས་ཅན། ཉན་རང་དགྲ་བཅོམ་པ་དང༌། དག་ས་ལ་གནས་པའི་
སེམས་དཔའི་རྒྱུད་ཀྱི་སྡུག་བདེན་ཕྲ་མོར་གྱུར་པའི་ཡིད་ཀྱི་རང་བཞིན་གྱི་ལུས་ཀྱིས་བསྡུས་
པའི་ཆོས་རྣམས་ཐམས་ཅད་རང་གི་རྒྱུ་ལས་བྱུང་བ་ཡིན་ཏེ། རང་རྒྱུ་ཀུན་འབྱུང་བདེན་



245
རྟེན་འབྲེལ་རྣམ་བཤད།
པ་ཕྲ་མོར་གྱུར་པའི་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་
ཕྱིར། ཞེས་འཆད་པ་ལ། ཆོས་རྣམས་ཐམས་ཅད་རྒྱུ་ལས་བྱུང་། །ཞེས་གསུངས། ཤེས་
བྱ་ཆོས་ཅན། ཀུན་འབྱུང་བདེན་པ་ཕྲ་མོར་གྱུར་པའི་མ་རིག་བག་ཆགས་ཀྱི་ས་དང་ཟག་
མེད་ཀྱི་ལས་དེ་དག་འགོག་པའམ་ལྡོག་པའི་རྒྱུ་ཡོད་དེ། གཞི་རེ་རེའི་སྟེང་དུའང་གང་ཟག་
དང་ཆོས་ཀྱི་བདག་མེད་པ་རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་པའི་ལམ་
གྱི་བདེན་པ་ཕྲ་མོ་དེ་དེ་ཡིན་པར་དེ་བཞིན་གཤེགས་པས་གསུངས་པའི་ཕྱིར། ཞེས་འཆད་
པ་ལ། དེ་རྒྱུ་དེ་བཞིན་གཤེགས་པས་གསུང་། ཞེས་གསུངས། ཤེས་བྱ་ཆོས་ཅན། རྒྱུ་
ལམ་བདེན་ཕྲ་མོ་དེ་བསྒོམ་པ་ལ་བརྟེན་ནས་ཀུན་འབྱུང་ཕྲ་མོ་དང་སྡུག་བདེན་ཕྲ་མོ་གཉིས་
འགག་པའི་འགོག་པའི་བདེན་པ་ཕྲ་མོ་ངོ་བོ་ཉིད་ཀྱི་སྐུ་འཐོབ་པར་འགྱུར་པ་ཡིན་ཏེ། ཇི་
ལྟར་འཐོབ་པར་འགྱུར་བའི་ཚུལ་གང་ཡིན་པ་དེ། དགེ་སྦྱོང་ཆེན་པོ་ཡང་དག་པར་རྫོགས་
པའི་སངས་རྒྱས་ཀྱིས་མཁྱེན་ཅིང་མངོན་དུ་མཛད་པས་དེ་སྐད་གསུངས་པའི་ཕྱིར། ཞེས་
འཆད་པ་ལ། རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་དེ་སྐད་གསུངས། །ཞེས་
གསུངས། གཉིས་པ། རྟེན་འབྲེལ་བཅུ་གཉིས་དང་སྦྱང་ནས་བཤད་པ་ལ། ཤེས་བྱ་ཆོས་
ཅན། སྐྱེ་བ་དང་། རྒ་བ་དང་། ན་བ་དང་། འཆི་བ་ལ་སོགས་པའི་སྡུག་བསྔལ་བདེན་
པས་བསྡུས་པའི་ཆོས་རྣམས་ཐམས་ཅད་རང་གི་རྒྱུ་ལས་བྱུང་བ་ཡིན་ཏེ་རང་རྒྱུ་མ་རིག་པ་
ལ་བརྟེན་ནས་འདུ་བྱེད་འབྱུང་བ་ནས་སྐྱེ་བ་ལ་བརྟེན་ནས་རྒ་ཤི་འབྱུང་བའི་བར་ཀུན་ནས་
ཉོན་མོངས་ཕྱོགས་ཀྱི་རྟེན་འབྲེལ་བཅུ་གཉིས་སྔ་མ་སྔ་མ་ལ་བ་རྟེན་ནས་ཕྱི་མ་ཕྱི་མ་རྣམས་
འབྱུང་བ་ཡིན་པའི་ཕྱིར། ཞེས་འཆད་པ་ལ། ཆོས་རྣམས་ཐམས་ཅད་རྒྱུ་ལས་བྱུང་། ཞེས་



246
རྟེན་འབྲེལ་རྣམ་བཤད།
གསུངས། ཤེས་བྱ་ཆོས་ཅན། མ་རིག་པ་ལ་སོགས་པའི་ཉོན་མོངས་ཕྱོགས་ཀྱི་རྟེན་འབྲེལ་
བཅུ་གཉིས་པོ་དེ་དག་འགག་པའི་རྒྱུ་ཡོད་དེ། གང་ཟག་གི་བདག་མེད་པ་དང་ཆོས་ཀྱི་བདག་
མེད་པ་སོགས་རྟོགས་པའི་ལམ་བསྒོམ་པས་དེ་རྣམས་འགག་པར་འགྱུར་བར་དེ་བཞིན་
གཤེགས་པས་གསུངས་པའི་ཕྱིར། ཞེས་འཆད་པ་ལ། དེ་རྒྱུ་དེ་བཞིན་གཤེགས་པས་གསུངས།
ཞེས་གསུངས། ཤེས་བྱ་ཆོས་ཅན། ཉོནམོངས་ཕྱོགས་ཀྱི་རྟེན་འབྲེལ་དེ་རྣམས་འགོག་
པའི་རྒྱུ་གང་ཟག་གི་བདག་མེད་དང་ཆོས་ཀྱི་བདག་མེད་རྟོགས་པའི་ལམ་བསྒོམ་པ་ལ་བརྟེན་
ནས་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ཡན་ལག་བཅུ་གཉིས་འགག་པའི་འགོག་པ་
འཐོབ་པར་འགྱུར་བ་ཡིན་ཏེ། དེ་ལྟར་འཐོབ་པར་འགྱུར་ཚུལ་གང་ཡིན་པ་དེ། དགེ་སྦྱོང་
ཆེན་པོ་དེ་བཞིན་བཤེགས་པས་མཁྱེན་ཅིང་མངོན་དུ་མཛད་པས་དེ་སྐད་གསུངས་པའི་ཕྱིར།
ཞེས་འཆད་པ་ལ། རྒྱུ་ལ་འགོག་པ་གང་ཡིན་པ། དགེ་སྦྱོང་ཆེན་པོས་དེ་སྐད་གསུངས།
ཞེས་གསུངས། གསུམ་པ། ཟབ་མོ་རྟེན་འབྱུང་གི་དེ་ཁོ་ན་ཉིད་དང་སྦྱར་ནས་བཤད་པ་
ལ། ཤེས་བྱ་ཆོས་ཅན། སྤངས་བྱ་སྡུག་ཀུན་གྱིས་བསྡུས་པའི་ཆོས་རྣམས་ཐམས་ཅད་
རང་གི་རྒྱུ་ལས་བྱུང་བ་ཡིན་ཏེ། རང་རྒྱུ་ཟབ་མོ་རྟེན་འབྱུང་གི་དེ་ཁོ་ན་ཉིད་ལ་རྨོངས་པའི་
གང་ཟག་དང་ཆོས་ཀྱི་བདག་ཏུ་འཛིན་མ་རིག་པ་ལ་བརྟེན་ནས་བྱུང་བའི་ཕྱིར། ཞེས་འཆད་
པར། ཆོས་རྣམས་ཐམས་ཅད་རྒྱུ་ལས་བྱུང་། ཞེས་གསུངས། །ཤེས་བྱ་ཆོས་ཅན། སྤངས་
བྱ་སྡུག་ཀུན་གྱི་ཆོས་རྣམས་ཀྱི་རྒྱུ་བདག་འཛིན་མ་རིག་པ་དེ་ལྡོག་པའང་འགོག་པའི་རྒྱུ་ཡོད་
དེ། གང་ཟག་དང་ཆོས་ཐམས་ཅད་བདེན་པས་སྟོང་པའི་ཟབ་མོ་རྟེན་འབྱུང་གི་དེ་ཁོ་ན་ཉིད་
རྟོགས་པའི་སློབ་ལོམ་རྣམས་དེ་ཡིན་པར་དེ་བཞིན་གཤེགས་པས་གསུངས་པའི་ཕྱིར། ཞེས་



247
རྟེན་འབྲེལ་རྣམ་བཤད།
འཆད་པ་ལ། དེ་རྒྱུ་དེ་བཞིན་གཤེགས་པས་གསུངས། ཞེས་གསུངས། ཤེས་བྱ་ཆོས་
ཅན། རྒྱུ་བདག་མེད་རྟོག་པའི་ཤེས་རབ་དེ་བསྒོམ་པ་ལ་བརྟེན་ནས་བྲལ་བའི་འབྲས་བུ།
སྤངས་བྱ་སྡུག་ཀུན་གྱི་བདེན་པ་འགག་པའི་འགོག་པ་མཐར་ཐུག་པ་དྲི་བྲལ་ཆོས་ཀྱི་སྐུ་འཐོབ་
པར་འགྱུར་པ་ཡིན་ཏེ། དེ་ལྟར་འགྱུར་བའི་ཚུལ་གང་ཡིན་པ་དེ། དགེ་སྦྱོང་ཆེན་པོ་སངས་
རྒྱས་བཅོམ་ལྡན་འདས་ཀྱིས་མངོན་དུ་མཛད་ནས་དེ་སྐད་གསུངས་པའི་ཕྱིར། ཞེས་འཆད་
པ་ལ། རྒྱུ་ལ་འགོག་པ་གང་ཡིན་པ། དགེ་སྦྱོང་ཆེན་པོས་དེ་སྐད་གསུངས། ཞེས་གསུངས།
འཆད་ཚུལ་འདི་འཐད་པ་ཡིན་ཏེ། འཕགས་པ་རྟེན་ཅིང་འབྲེལ་བར་འབྱུང་བ་ཞེས་བྱ་བ་
ཐེག་པ་ཆེན་པོའི་མདོ་ལས། རྟེན་ཅིང་འབྲེལ་བར་འབྱུང་བ་ཆོས་ཀྱི་དབྱིངས་ཀྱི་ཚིགས་
སུ་བཅད་པ་ནང་དུ་བཅུག་ན། ཞེས་ཆོས་ཀྱི་དབྱིངས་ཏེ་རྟེན་འབྱུང་གི་དེ་ཁོ་ན་ཉིད་བརྗོད་
བྱའི་གཙོར་བྱས་ནས་སྟོན་པའི་རྒྱུ་མཚན་གྱིས་འདི་ལ་རྟེན་ཅིང་འབྲེལ་བར་འབྱུང་བ་ཆོས་
ཀྱི་དབྱིངས་ཀྱི་ཚིགས་སུ་བཅད་པ་ཞེས་གསུངས་པའི་ཕྱིར། གསུམ་པ། བཤད་པ་དེ་ལ་
དོགས་པ་སྤོང་བ་ནི། རྟོག་པ་ཆུང་བ་འགའ་ཞིག་གིས། དེ་རྒྱུ་དེ་བཞིན་གཤེགས་པས་གསུངས།
ཞེས་སྟོན་པ་རང་ཉིད་ཀྱིས་རང་ཉིད་ལ་དེ་བཞིན་གསེགས་པ་ཞེས་དང་། རང་ཉིད་ཀྱི་གསུངས་
ཞེས་བསྟོད་ཚིག་ལྟ་བུ་བརྗོད་པ་དང་། དགེ་སྦྱོང་ཆེན་པོས་དེ་སྐད་གསུངས། ཞེས་རང་
ད་ལ་དགེ་སྦྱོང་ཆེན་པོ་ཞེས་དང་། གསུང་ཞེས་བསྟོད་ཚིག་བརྗོད་པ་མི་འོས་པས་སྟོན་
1- ང་གི་གསུང་ཇི་ལྟར་ཡིན་སྙམ་ན་མཐོང་རྒྱ་ཆུང་བའི་སྐྱོན་ཏེ། མངོན་འབྱུང་གི་མདོ་
ལ་ དེའི་ཚེ་ཚིགས་སུ་བཅད་དེ་བཀའ་སྩལ་པ། ང་དང་འདྲ་བ་ཡོད་མིན་པས། །ང་
ལ་སློབ་དཔོན་འགའ་མེད་དེ། །འཇིག་རྟེན་སངས་རྒྱས་ང་གཅིག་པུ། །ཡང་དག་བྱང་



248
རྟེན་འབྲེལ་རྣམ་བཤད།
ཆུབ་དམ་པ་ཐོབ། །ཐམས་ཅད་ཟིལ་མནན་འཇིག་རྟེན་ཀུན་མཁྱེན་ལ། །འདི་ན་ཆོས་ཀུན་
གྱིས་ནི་ང་མ་གོས། །ཐམས་ཅད་སྤངས་ཤིང་སྲེད་བྲལ་རྣམ་གྲོལ་ཏེ། །རང་གིས་མངོན་
པར་ཤེས་ནས་སུ་ལ་བརྟེན། །དེ་བཞིན་གཤེགས་པ་ལྷ་མིའི་སྟོན་པ་པོ།. །ཐམས་ཅད་མཁྱེན་
པའི་སྟོབས་ནི་ཀུན་ལྡན་པས། །ཉིད་ཀྱི་བྱང་ཆུབ་རྟོགས་ནས་རབ་གསུང་བ། །མི་མཉམ་
མཚུངས་པ་མེད་ན་སུ་ལ་བརྟེན། །ང་ནི་འཇིག་རྟེན་དགྲ་བཅོམ་སྟེ། །འཇིག་རྟེན་བླ་མེད་
ང་ཡིན་པས། །ལྷ་དང་བཅས་པའི་འཇིག་རྟེན་ན། །ང་ནི་རྒྱལ་བ་བདུད་ཟིལ་གནོན། །ཞེས་
བཅོམ་ལྡན་འོས་རང་ཉིད་ཀྱིས་རང་ཉིད་ལ་ཆེ་བརྗོད་དཔག་ཏུ་མེད་པ་མཛད་པ་ཡོད་པའི་
ཕྱིར། གཞན་ཡང་དེ་འདྲའི་སྐྱོན་མེད་དེ། སངས་རྒྱས་བཅོམ་ལྡན་འདས་ནི་མི་འཇིགས་
པ་བཞི་ལ་མངའ་བརྙེས་པ་ཡིན་ལ་ཚིགས་སུ་བཅད་པ་འདི་ཡང་མི་འཇིགས་པ་བཞིའི་སྒོ་ནས་
གསུངས་པ་ཡིན་པས། རང་ཉིད་ཀྱི་རང་ཉིད་ལ་ཆེ་བརྗོད་མཛད་པ་མི་རུང་སྙམ་པའི་དོགས་
པ་སྐྱེ་མི་རིགས་པའི་ཕྱིར། །ཚིགས་སུ་བཅད་པ་འདི་མི་འཇིགས་པ་བཞིའི་སྒོ་ནས་གསུངས་
པ་ཡིན་ཏེ། ཆོས་རྣམས་ཐམས་ཅད་རྒྱུ་ལས་བྱུང་། ཞེས་པས། འཁོར་བའི་སྡུག་བསྔལ་
ཐམས་ཅད་རང་རྒྱུ་ལས་དང་ཉོན་མོངས་པ་ལ་བརྟེན་ནས་བྱུང་བ་ཡིན་པས། འཁོར་བའི་
རྒྱུར་གྱུར་པའི་ལས་དང་ཉོན་མོངས་པ་རྣམས་བརྟེན་པར་མི་བྱ་ཞེས། །མི་འཇིགས་པ་བཞིའི་
ནང་ནས་བར་དུ་གཅོད་པའི་ཆོས་བསྟན་པ་ལ་མི་འཇིགས་པའི་སྒོ་ནས་གསུངས། དེ་རྒྱུ་
ཞེས་པས། འཁོར་བའི་རྒྱུ་ལས་དང་ཉོན་མོངས་པ་འགོག་པ་ལ་བདག་མེད་པ་སོགས་རྟོགས་
པའི་ལམ་རྣམས་བསྒོམ་དགོས་ཞེས་པས། མི་འཇིགས་པ་བཞིའི་ནང་ནས་ངེས་པར་འབྱུང་
བའི་ལམ་བསྟན་པ་ལ་མི་འཇིགས་པའི་སྒོ་ནས་གསུངས། རྒྱུ་ལ་འགོག་པ་གང་ཡིན་པ། ཞེས་ .



རྟེན་འབྲེལ་རྣམ་བཤད།
249
པས། འཁོར་བའི་རྒྱུ་ལས་ཉོན་གྱི་གཉེན་པོ་གྱུར་པའི་ལམ་བསྒོམ་པ་ལ་བརྟེན་ནས་འཁོར་
བ་མཐའ་དག་སྤོང་བར་འགྱུར་ཞིང་། བདག་གིས་ཀྱང་སྤངས་སོ་ཞེས་མི་འཇིགས་པ་བཞིའི་
ནང་ནས་རང་དོན་སྤངས་པ་ཕུན་ཚོགས་བདག་བདེ་བ་དང་། བག་ཚ་བ་མེད་པའི་མི་འཇིགས་
པའི་སྒོ་ནས་གསུངས། དེ་བཞིན་གཤེགས་པས་གསུང་། ཞེས་པ་དང་། དགེ་སྦྱོང་ཆེན་ ་
པོས་འདི་སྐད་གསུང་། ཞེས་པས། མི་འཇིགས་པ་བཞིའི་ནང་ནས་རང་དོན་རྟོགས་པ་
ཕུན་ཚོགས་ལ་མི་འཇིགས་པའི་སྒོ་ནས་གསུངས་པ་ཡིན་པའི་ཕྱིར། འོ་ན། སངས་རྒྱས་
ཀྱི་ཐུགས་རྒྱུད་ཀྱི་མི་འཇིགས་པ་བཞི་པོ་དེ་ཇི་ལྟ་བུ་ཡིན་ཞེ་ན། རྗེ་བདག་ཉིད་ཆེན་པོའི་བཞེད་
པ་ལྟར། རྒྱལ་ཚབ་ཐམས་ཅད་མཁྱེན་པས་མཛད་པའི་མངོན་རྟོག་རྒྱུན་གྱི་རྣམ་བཤད་སྙིང་
པོ་རྒྱན་ལས། མི་འཇིགས་པ་བཞི་ཡོ་དེ། རང་དོན་གྱི་དབང་དུ་བྱས་པའི་འཁོར་གྱི་དབུས་
སུ། །ང་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་སོ་
ཞེས་བདག་ཉིད་ཞལ་གྱིས་འཆེས་པ་ལ་ཆོས་འདི་ཐུགས་སུ་མ་ཆུད་དོ་ཞེས་ཆོས་མཐུན་གྱི་
རྒོལ་བ་མེད་པས་རྟོགས་པ་ཕུན་ཚོགས་ལ་མི་འཇིགས་པ་དང་། གཞན་དོན་གྱི་དབང་དུ་
བྱས་ན་འདོད་ཆགས་ལ་སོགས་ཉོན་མོངས་པའི་སྒྲིབ་པ་དང་། ཤེས་བྱའི་སྒྲིབ་པ་ཐར་པ་༽
དང་ཐམས་ཅད་མཁྱེན་པའི་བར་ཆད་བྱེད་པ་ཉིད་དུ་བརྗོད་པ་ལ་སྤང་བྱ་འདི་བརྟེན་ཀྱང་
བར་ཆད་དུ་མི་འགྱུར་ཞེས་ཆོས་མཐུན་གྱི་རྒོལ་བ་མེད་པས་བར་དུ་གཅོད་པའི་ཆོས་བསྟན་
པ་ལ་མི་འཇིགས་པ་དང་། ཐམས་ཅད་ཤེས་པ་ཉིད་དང་། ལམ་ཤེས་པ་ཉིད་ལ་སོགས་
པའི་ལམ་ཐར་པ་དང་། ཐམས་ཅད་མཁྱེན་པར་ངེས་པར་འབྱུང་བ་ཉིད་དུ་རབ་ཏུ་བསྟན་
པ་ལ། ལམ་འདི་བསྟེན་ཀྱང་ངེས་པར་འབྱ ་ནུས་སོ། །ཞེས་ཆོས་མཐུན་



250
རྟེན་འབྲེལ་རྣམ་བཤད།
གྱི་རྒོལ་བ་མེད་པ་ངེས་པར་འབྱུང་བའི་ལམ་བསྟེན་པ་ལ་མི་འཇིགས་པ་དང་། རང་དོན་
སྤངས་པ་ཕུན་ཚོགས་ལ་མི་འཇིགས་པ་བདག་ཉིད་ཀྱི་ཟག་པ་མ་ལུས་པ་ཟད་པ་ཉིད་དུ་ཞལ་
གྱིས་བཞེས་པ་ལ་ཆོས་མཐུན་གྱི་རྒོལ་བ་མེད་པས་བདག་བདེ་བ་དང་། བག་ཚ་བ་མེད་པ་
དང༌། མི་འཇིགས་པ་ཐོབ་པའི་གནས་ཏེ་ཁྱུ་མཆོག་རླབས་པོ་ཆེའི་གནས་སུ་དམ་འཆའོ།
འཁོར་གྱི་ནང་དུ་སེང་གེའི་སྒྲ་སྒྲོགས་པ་དེ་ལྟར་ཡང་། མདོ་ལས། ཀྱེ་མ་བདག་གི་ཆོས་
འདི་དག་མངོན་པར་རྫོགས་པར་སངས་རྒྱས་སོ་ཞེས་སོགས་གསུང་པ་ལྟར་ཡིན་པའི་ཕྱིར།
ཡང་ཁ་ཅིག་ཆོས་རྣམས་གང་དག་རྒྱུ་ལས་བྱུང་བ་དང་། ཞེས་སོགས་དང་། ཇི་ལྟར་འཇིག་
རྟེན་ལས་དང་ཉོན་མོངས་བྱེད་རྒྱུ་ལྡན་འབྱུང་དང་། ཞེས་སོགས་ཀྱི་ཚིགས་བཅད་གཉིས་
པོ་དེ། འཕགས་པ་རྟ་ཏུལ་གྱིས་ཀུན་ཏུ་རྒྱུ་ཉེ་རྒྱལ་ལམ། ཤ་རིའི་བུ་ལ་གསུངས་པ་ཡིན་
པས། རྟེན་འབྲེལ་སྙིང་པོ་དང་བརྗོད་བྱ་ཕྱོགས་མཐུན་པ་དང་། ལུང་ཕྱི་མ་དེ་འཕགས་
པ་རྟ་ཐུལ་གྱིས་ཀུན་ཏུ་རྒྱུ་ཉེ་རྒྱལ་ལ་ཆོས་བསྟན་པའི་ཚིག་ཡིན་གྱི། རྟེན་འབྲེལ་སྙིང་པོའི་
དགོངས་འགྲེལ་དུ་གསུང་བ་མ་ཡིན་པས། དགོངས་འགྲེལ་ལྟ་བུར་ཇི་ལྟར་འཐད་སྙམ་ན།
སྐྱོན་མེད་དེ། འཕགས་པ་རྟ་ཐུལ་ནི་བཅོམ་ལྡན་འདས་ཀྱི་ཆོས་ཀྱི་འཁོར་ལོ་བསྐོར་བའི་
ཐོག་མ་བདེན་བཞིའི་ཆོས་འཁོར་ལ་བརྟེན་ནས་དགྲ་བཅོམ་ཐོབ་པའི་འཕགས་པ་ཆེན་པོ་ཡིན་
པས། རྟེན་འབྲེལ་སྙིང་པོའི་དགོངས་པ་འགྲེལ་ནུས་པའི་གང་ཟག་ཡིན་ལ། དེར་མ་ཟད།
འཕགས་པ་རྟ་ཐུལ་གྱིས་ཉེ་རྒྱལ་ལ་ཚིགས་བཅད་དེ་གསུངས་པའི་ཚེ་བཅོམ་ལྡན་འདས་ཀྱིས་
རྟ་ཐུལ་གྱི་རྒྱུད་བྱིན་གྱིས་རླབས་ནས་གསུངས་པ་ཡིན་ཅིང་། རྟེན་འབྲེལ་སྙིང་པོ་ནི། བདེན་
བཞིའི་རྣམ་བཞག་སྟོན་པའི་ཆོས་ཟབ་ཅིང་བརྗོད་བྱ་རྒྱ་ཚེ་བ་ཡིན་པས་དེ་དང་མཐུན་པར་



2si
རྟེན་འབྲེལ་རྣམ་བཤད།
དོན་འདུས་ལ་ཚིག་ཅུང་ཟད་ཕྱེ་ནས་བསྟན་ན་ཉེ་རྒྱལ་གྱི་དོན་དུ་འགྱུར་བར་དགོངས་ནས་
དེ་ལྟར་གསུངས་པ་ཡིན་པའི་ཕྱིར། རྟ་ཐུལ་གྱིས་ཉེ་རྒྱལ་ཚིགས་བཅད་དེ་གཉིས་གསུང་
པའི་ཚེ་བཅོམ་ལྡན་འདས་ཀྱི་རྟ་ཐུལ་གྱི་རྒྱུད་བྱིན་གྱིས་བརླབས་ནས་གསུངས་པ་ཡིན་ཏེ།
ཚིགས་བཅད་དེ་གཉིས་བྱིན་གྱིས་བརླབས་ནས་གསུངས་པའི་རྒྱུ་མཚན་གྱིས། དེ་བྱིན་གྱིས་
བོརླབས་པའི་མདོར་འཇོག་དགོས་པའི་ཕྱིར། དེར་ཐལ། དེ་མདོ་ཚིག་བྱེ་བྲག་པ་གང་
ཞིག །དེ་ཞལ་ནས་གསུངས་པའི་མདོ་དང་། རྗེས་སུ་གནང་བའི་མདོ་གཉིས་པོ་གང་ཡང་
མ་ཡིན་པའི་ཕྱིར། ཚིགས་བཅད་དེ་གཉིས་མདོ་ཚིག་ཏུ་འཇོག་དགོས་སྟེ། སྔ་མ་མངོན་
འབྱུང་གི་མདོ་དང་། ཕྱི་མ་རིན་པོ་ཆེ་ཏོག་གི་མདོ་ཚིག་ཡིན་པའི་ཕྱིར། ཚིགས་བཅད་
དེ་གཉིས་རྟེན་འབྲེལ་སྙིང་པོའི་དོན་འདུས་ཤིང་ཚིག་ཅུང་ཟད་རྒྱས་པར་ཕྱེ་ནས་བསྟན་ན།
ཉེ་རྒྱལ་གྱི་དོན་དུ་འགྱུར་བར་དགོངས་ནས་གསུངས་པ་ཡིན་ཏེ། ཚིགས་བཅད་དེ་གཉིས་
. བསྟན་པ་ལ་བརྟེན་ནས་དེ་མ་ཐག་ཉེ་རྒྱལ་གྱིས་དགྲ་བཅོམ་པའི་གོ་འཕང་ཐོབ་པ་ཡིན་པའི་
ཕྱིར། འོ་ན། འཕགས་པ་རྟ་ཐུལ་གྱིས་ཉེ་རྒྱལ་ལ་ཚིགས་བཅད་དེ་གཉིས་བསྟན་པར་གསུང་
ན། ཚིགས་བཅད་དེ་གཉིས་དུས་གཅིག་ལ་ཉེ་རྒྱལ་ལ་བསྟན་པ་ཡིན་ནམ། དུས་སོ་སོ་བ་
གཉིས་ལ་བསྟན་པ་ཡིན། དང་པོ་ལྟར་ན། དུས་གཅིག་ལ་ཚིགས་བཅད་དེ་གཉིས་ཀ་བསྟན་
པའི་ཁུངས་མེད་ཅིང་། ཕྱི་མ་ལྟར་ན། འཕགས་པ་རྟ་ཐུལ་གྱིས་ཆོས་ལན་གཉིས་སུ་བསྟན་
པས། ཉེ་རྒྱལ་གྱིས་དགྲ་བཅོམ་ལན་གཉིས་སུ་ཐོབ་པར་འདོད་དགོས་ན། དེ་ཡང་མི་འཐད་
དོ་ཞེ་ན། སྐྱོན་མེད་དེ། འཕགས་པ་རྟ་ཐུལ་གྱིས་ཉེ་རྒྱལ་ལ་ཐོག་མར་ཆོས་ལན་གཅིག་
བསྟན་པས་དགྲ་བཅོམ་ཐོབ་པ་ཡིན་ཀྱང་། ཆོས་བསྟན་པའི་ཚིག་ཅུང་ཟད་མི་འདྲ་བ་མདོ་



252.
རྟེན་འབྲེལ་རྣམ་བཤད།
སོ་སོ་ནས་འབྱུང་བ་ནི། འཕགས་པ་རྟ་ཐུལ་གྱིས་ཉེ་རྒྱལ་ལ་ལེགས་སྦྱར་གྱི་སྐད་དུ་ཆོས་
ཚིགས་སུ་བཅད་པ་གཅིག་གསུངས་པ་དེ། ལོ་ཙཱ་བའི་འགྱུར་གྱི་དབང་གིས་བོད་སྐད་དུ་
ཚིགས་བཅད་མི་འདྲ་བ་གཉིས་བྱུང་བའམ། ཡང་ན། སངས་རྒྱས་ཀྱི་མཐུ་དང་གདུལ་
བྱའི་མོས་པ་བསམ་གྱིས་མི་ཁྱབ་པའི་དབང་གིས་དེ་ལྟར་བྱུང་བ་ཡིན་པའི་ཕྱིར། ། བཞི་པ་
འདིའི་ལས་སྦྱོར་བཤད་པ་ནི། རང་ཉིད་སངས་རྒྱས་བཅོམ་ལྡན་འདས་སུ་བསམ་སྟེ། རང་
གི་ལག་མཐིལ་དུ་སངས་རྒྱས་ཀྱི་སྐུ་མཚན་དཔེས་བརྒྱན་པ། མེའི་ཁམས་སྙོམས་པར་ཞུགས་
པར་བསྒོམ་ནས་ནད་ཀྱི་རིགས་གསོ་བ་དང་། ཞིང་དང་ཤིང་ཏོག་སྲིན་བུ་སོགས་ཀྱིས་ཟ་
བོ་ཁ་བཅིང་བ། ཚར་གཅོད་པ། སེར་བ་ཟློག་པ། གདོན་གྱིས་ཟིན་པ་གསོ་བ། སྦྲུམ་མ་
ལེགས་པར་བཙའ་བ། རིགས་རྒྱུད་འཕེལ་བ། དོན་གཉེར་ལམ་ཞུགས་ཀྱི་དོན་འགྲུབ་པ།
ཡིད་གཞུང་བ། གྲོགས་པོ་དང་མཛའ་བ། མི་ནད་ཕྱུག་ནད་གཅོད་པ། རང་གི་བསམ་
དོན་ཡིད་བཞིན་འགྲུབ་པ་རྣམས་ཀྱི་ཆེད་དུ་རྟེན་འབྲེལ་སྙིང་པོའི་སྔགས་འདིའི་མགོར། ན་
མོ་རངྒ་ཏྲ་ཡཱ་ཡ། ཨོ་དང་མ་ཐར་སྭཱ་ཧ་སྦྱར་བའི་བཟླས་བརྗོད་དང་རྫས་ལ་བརྟེན་པའི་ལས་
སྦྱོར་བྱས་ན་ཐམས་ཅད་ལེགས་པར་འགྲུབ་པར་འཕགས་པ་རྟེན་ཅིང་འབྲེལ་བར་འབྱུང་
བའི་སྙིང་པོའི་ཆོ་ག་ཞེས་བྱ་བའི་གཟུངས་ལས་བཤད་པའི་ཕྱིར། དེ་སྐད་དུ་ཡང་། གཟུངས་
དེ་ཉིད་ལས། ཆོས་གང་རྒྱུས་བྱུང་དེ་དག་ནི། །རྒྱུ་ལས་འགོག་པ་གང་ཡིན་པ། །དེ་བཞིན་
གཤེགས་པས་བཀའ་སྩལ་ཏེ། །དེ་སྐད་གསུང་པ་དགེ་སྦྱོང་ཆེ། །ཚིག་འདི་བསྒྲུབ་པའི་
ཆོ་ག་ནི། །སེམས་ཅན་རྣམས་ལ་ཕན་བྱེད་པ། །ལས་ཀུན་གྲུབ་པར་བྱེད་པའི་ཕྱིར། །དེ་
བཞིན་གཤེགས་པས་རབ་ཏུ་གསུངས། །རིགས་ཀྱི་བུ་དག་གང་གིས་ནི། །དང་པོར་བཅོམ་



རྟེན་འབྲེལ་རྣམ་བཤད།
253
ལྡན་སངས་རྒྱས་ལ། །གུས་ཤིང་དད་པའི་སེམས་བསྐྱེད་ནས། །བཅོམ་ལྡན་འདས་ཀྱིས་
བཀའ་སྩལ་པ། །རྟེནའབྲེལ་ཟབ་མོའི་ཆོ་ག་བཤད། །ཐམས་ཅད་ལས་དང་མཐུན་པར་
གསུང་། །དང་པོར་འཇུག་པའི་ཚིག་གསུངས་པ། །འདི་ལྟར་ལས་དང་ཉོན་མོངས་ཡོད་
གྱུར་ན། །སེམས་ཅད་རྣམས་ནི་འཁོར་བར་འགྲོ་འགྱུར་ལ། །ལས་དང་ཉོན་མོངས་མེད་
ན་འཁོར་བ་ལས་ཀྱང་ལྡོག །བདེན་པ་འདི་ཡིས་བདག་གི་བསམ་པ་གྲུབ་གྱུར་ཅིག །སངས་ ་
རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །ཡང་
དག་པར་རྫོགས་པའི་སངས་རྒྱས་གངྒཱའི་ཀླུང་གི་བྱེ་མ་སྙེད་བཞུགས་པ་རྣམས་ལ་ཕྱག་འཚལ་
ལོ། །རང་སངས་རྒྱས་རྣམས་ལ་ཕྱག་འཚལ་ལོ།་ །དགྲ་བཅོམ་པ་རྣམས་ལ་ཕྱག་འཚལ་
ལོ། །ཕྱིར་མི་འོང་བ་རྣམས་ལ་ཕྱག་འཚལ་ལོ། །ལན་ཅིག་ཕྱིར་འོང་བ་རྣམས་ལ་ཕྱག་
འཚལ་ལོ། །རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། །འཕགས་པ་བྱམས་པ་ལ་སོགས་
པའི་བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། །བརྟུལ་ཞུགས་གྲུབ་པ་རྣམས་ལ་
ཕྱག་འཚལ་ལོ། །སེམས་ཅན་གྱི་སྨན་པ་རྣམས་ལ་ཕྱགས་འཚལ་ལོ། །ནོར་བུ་གྲུབ་པ་
རྣམས་ལ་ཕྱག་འཚལ་ལོ། །འདི་ལྟ་སྟེ། ནོ་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨཱ་ཧེ་ཏུ་པྲ་བྷ་བཱ་ཧེ་
ཏུན་ཏེ་ཧཱུྃན་ཏ་ཐཱ་ག་ཏོ་ཧྱ་བ་ཏད། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་ཏཱི་མཧཱ་ཤྲ་མ་ཎ་ཡེ་སྭཱཧཱ།
ལས་རྣམས་ཀུན་གྱི་ཆོ་ག་ལ། །ཚིགས་སུ་བཅད་པ་འདི་དག་བརྗོད། །བསམ་རྒྱུ་རང་གི་
ལག་ན་ཐིལ་ལ། །སངས་རྒྱས་བཅོམ་ལྡན་འདས་ཀྱི་སྐུ། །སྐྱེས་བུ་ཆེན་པོའི་མཚན་གྱིས་
བརྒྱན། དཔེ་བྱད་བཟང་པོ་བརྒྱད་ཅུས་སྤྲས། །མེ་ཡི་ཁམས་ལ་ཞུགས་པར་བསྒོམ། །དེ་
ནི་ལྷ་དག་རྗེས་སུ་དྲན། །ད་ནི་སྦྱོར་བའི་ལས་བཤད་དེ། །རིམ་པ་བཞིན་དུ་སོ་སོར་བསྟན།
|



254
་རྟེན་འབྲེལ་རྣམ་བཤད།
རིམས་ཀྱིས་བཏབ་ནས་ན་བ་དང་། །ཀླད་པ་ན་དང་མིག་ནད་དང་། །ཁོང་ནད་ལ་སོགས་
ནད་རྣམས་ལ། །ཚིགས་བཅད་འདི་དང་སྙིང་པོ་འདི། །མང་པོར་བཟླས་ཤིང་ལངས་ནས་
ནི། ལག་པ་གཡས་པའི་ཁུ་ཚུར་གྱིས། །བྱུག་པའི་ཐབས་སུ་བྱབ་པར་བྱའོ། །ནད་རྣམས་
ཐམས་ཅད་སོས་པར་འགྱུར། །ཉིན་གཅིག་ཉིན་གཉིས་ཉིན་གསུམ་དང་། ཉིན་བཞི་རྟགས་
པའི་རིམས་རྣམས་ལ་། །བུ་མོ་གཞོན་ནུས་བཀལ་བ་ཡི། །སྐུད་པ་དཀར་པོ་སུམ་སྒྲིལ་
ལ། །བཟླས་བརྗོད་ཉི་ཤུ་བརྒྱད་བཟླས་ནས། །མགུལ་དུ་བཏགས་ན་བདེ་བར་འཚོ། །ནད་
ལ་ཕན་པའི་སྨན་རྣམས་ལ། །གཟུངས་སྔགས་འདི་དག་བཟླས་ཤིང་བཏང་། །སྙིང་ནད་
རྩིབ་ལོགས་ན་བ་དང་། །ཁོང་ན་ནད་རྣམས་གང་ཡོད་ལ། །ཆུ་ལ་སྔགས་འདི་མང་བཟླས་
ནས། །བླུད་ན་ཕན་ཞིང་བདེ་བར་འགྱུར། །ནད་ལ་ཕན་པའི་སྨན་རྣམས་ལ། །བཟླས་
ཤིང་བཏང་ན་འཚོ་བར་འགྱུར། །གཡན་པ་དང་ནི་འབྲུམ་བུ་དང༌། །ཕོལ་མིག་དང་ནི་
རྨ་རེད་ལ། །གྲོག་ཚང་ས་ལ་སྙིང་པོ་འདི། །མང་དུ་བཟླས་ཤིང་བཏབ་ན་འཚོ། །གཞང་
འབྲུམ་གཞང་ནད་ཟ་ཁུ་དང༌། །ཕོ་མཚན་སྐྲངས་ཤིང་མ་བ་ལ། །སྐྱེས་པའི་ཁརྦའི་རིལ་
བུ་འམ། །བྱང་ཆུབ་སེམས་དཔའི་རིལ་བུ་ལ། །ཉི་ཤུ་བཟླས་ཤིང་བསྐུས་ན་ཕན། །ནད་
ཀྱི་རྣམ་པ་གང་ལ་ཡང་། །ནད་ཚབ་ཆེ་ཆུང་ཆེད་བརྟགས་ནས། །ཚིགས་སུ་བཅད་པའི་
བཟླས་བརྗོད་ལ། །མང་ཉུང་ནད་དང་སྦྱར་ནས་ཀྱང་། །ལུས་ལ་བྱབ་ཅིང་བཟླས་ན་ཕན།
འཁྲུ་བའི་ནད་ཀྱིས་བཏབ་པ་ལ། །སྨན་ནམ་རིལ་བུ་ཁ་ཟས་ལ། །བདུན་ནམ་ཉི་ཤུ་བཟླས་
ནས་ཀྱང་། ཁོང་དུ་བཏང་ན་ཕན་པར་འགྱུར། །དེ་ཡི་བཟླས་བརྗོད་སྔ་མ་སྟེ། འདི་དག་
རབ་ཏུ་བཟླས་པར་བྱ། །ན་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨ་ཧེ་ཏུ་པྲ་བྷ་བཱ་ཧེ་ཏུན་ཏེ་ཊཾ་ཏ་ཐཱ་



255
རྟེན་འབྲེལ་རྣམ་བཤད།
ག་ཏོ་བྱ་བ་ཏད། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་དཱི་མཧཱ་ཤྲ་མ་ཎ་ཡེ་སྭཱཧཱ། དེ་དག་བཟླས་
ན་ནད་རྣམས་འཚོ། དེ་ནི་ནད་རྣམས་འཚོ་བའོ། །དེ་ནས་ཡང་ནི་བཀའ་སྩལ་པ། །ནས་
དང་གྲོ་དང་སྲན་མ་དང་། །འབྲས་དང་སྲན་ཆུང་མོན་སྲན་དང་། །ཤིང་ཏོག་རྒུན་འབྲུམ་
ཨ་རུ་ར། །དེ་དག་ཀུན་ལ་ཟ་བ་ཡི། །སྲིན་བུ་སྦུར་བུ་ཕྱེ་བ་ལེབ། །བྱེའུ་དང་བྱི་བ་ནེ་ཙོ་
དང་། །ལོ་ཏོག་ཟ་བ་ཁ་བཅིང་ན། །ཞིང་གི་ཁྱོད་དང་སྦྱར་ནས་ཀྱང་། །བྱེ་མོ་ས་དང་
ཐལ་བ་ལ། །བཟླས་བརྗོད་བརྒྱ་ནི་རྩ་བརྒྱད་བཟླས། །ཤིང་དང་ཤིང་ཏོག་གཏོར་བྱས་
ནས། །དེ་དག་ཀུན་ཀྱང་ཁ་བཅིངས་འགྱུར། །ཧ་ཅང་ཆར་པ་ཆེ་བ་ན། །བཅོམ་ལྡན་
འདས་ལ་ཕུལ་བ་ཡི། །མེ་ཏོག་སྨན་མ་རེ་རེ་ལ། །བཟླས་བརྗོད་ཉི་ཤུ་རྩ་གཅིག་བྱ། གཙང་
ཞིང་བདེ་བའི་གནས་དག་ཏུ། །དཀྱིལ་འཁོར་ཆེན་པོའི་དབུས་དག་ཏུ། །བུམ་པ་གང་བའི་
སྟེང་དག་ཏུ། །ཁམ་ཕོར་གཙང་མའི་ནང་དུ་ཡང་། །མེ་ཏོག་གཙང་མ་བཟླས་པ་དེ། །བསྲེགས་
ན་ཆར་པ་འཆད་པར་འགྱུར། །སེར་བ་དྲག་པོ་འོང་བ་ན། །སེ་བ་ཉ་མི་ལྕུག་མ་ལ། །བཟླས་
བརྗོད་བརྒྱ་ནི་རྩ་བརྒྱད་བཟླས། །སེར་བགང་ནས་ཡོང་ངོས་སུ། ཀླད་བསྐོར་ཞིང་བྱབས་
ན་འཆད། ཡང་ན་ཐལ་ཆེན་ཡུངས་དཀར་ལཥ །བཟླས་བརྗོད་བརྒྱ་ནི་རྩ་བརྒྱད་བྱ། །ཐུམ་
པོ་བྱས་ཏེ་ལྕག་མ་ལ། །བཏགས་ཏེ་བཙུགས་ན་སེར་བ་འཆད། འབྱུང་པོ་ཤ་ཟ་ཡི་དྭགས་
དང་། བརྗོད་བྱེད་གདོན་གྱིས་ཟིན་པ་ལ། །དཀྱིལ་འཁོར་འདོམ་གང་གྲུ་བཞི་ལ། །བུམ་
པ་གཙང་མ་ལྔ་བཞག་སྟེ། །གུ་གུལ་དུད་པས་བདུགས་ནས་ཀྱང་། ཡུངས་དཀར་ག་བུར་
ཙན་དན་དང་། །གླ་རྩི་ལ་སོགས་སྨན་སྦྱར་ཏེ། །བཟླས་བརྗོད་བརྒྱ་ནི་རྩ་བརྒྱད་བཟླས།
གོས་དང་ཟས་ནི་དཀར་པོར་སྦྱར། །དཀྱིལ་འཁོར་དེ་ཡི་ནང་དུ་གཞུག །བུམ་པའི་ཆུ་



256
རྟེན་འབྲེལ་རྣམ་བཤད།
ཡིས་བཀྲུ་བར་བྱ། །སངས་རྒྱས་སྐུ་བསིལ་བྱས་པའི་ཆུས། །བཀྲུས་ཤིང་བླུད་ན་རབ་ཏུ་
ཕན། ནད་དང་གནོད་པ་ཀུན་ལས་ཐར། །འབྱུང་པོ་བརྗོད་བྱེད་ཤ་ཟ་ཡིས། །གླགས་
ཀྱང་རྙེད་པར་མི་འགྱུར་རོ། །བྱིས་པ་གདོན་གྱིས་འཇིགས་པ་ལ། །གྷི་ཝཾ་ལ་ནི་སྔགས་
བཟླས་ནས། སྙིང་པོ་སྟོབས་ཆེན་འདི་བྲིས་གདགས། །ཨོཾ་བཛྲ་ཀྲོ་དྷ་མ་ཧཱ་བ་ལ་ཧ་ན་ཏ་
ཧ་བ་ཙ་བི་དྷ་ན་ས་ཡ་ཛ་ཊི་ལ་ལཾ་བྷོ་དྷ་ར་ཨུཙྪ་ཟླ་ཀྲོ་དྷ་ཧཱུྃ་ཕཊ་སྭཱ་ཧ། གཙང་སྦྲ་བྱས་ཏེ་
མགུལ་བར་གདགས། དེ་བཞིན་ཡུངས་ཀར་དག་ལ་ཡང་། །བཟླས་བརྗོད་བྱས་ཏེ་བཏུམ་
ལ་གདགས། །མཁའ་འགྲོའི་གདོན་གྱིས་ཟིན་པ་ན། །ཡུངས་དཀར་དང་ནི་གུ་གུལ་ལ།
སྔགས་འདི་ལན་ནི་བདུན་བདུན་བཟླས། །དུད་པས་བདུགས་ན་འཚོ་བར་འགྱུར། །དེ་
ལ་ཐེ་ཚོམ་མི་ཟའོ། །བྱིས་པ་གདོན་དང་ནད་ལས་ཐར། །བུད་མེད་བུ་ནི་ཐོགས་གྱུར་ན།
ཆུ་ལ་བཟླས་བརྗོད་ལྔ་བདུན་བྱས། །བླུད་ན་ལེགས་པར་བཙའ་བར་འགྱུར། །བུད་མེད་
མོ་ཤམ་བུ་མེད་ལ། །སངས་རྒྱས་སྐུ་བསིལ་བྱས་པའི་ཆུ། །དེ་ལ་བཟླས་བརྗོད་ཉི་ཤུ་བྱ།
ཁྲུས་བྱས་ལུས་ནི་གཙང་མ་ལ། །ཆུ་དེ་བླུད་ན་བུ་ཚ་འཕེལ། །རིགས་རྒྱུད་དག་ནི་འཕེལ་
བར་འགྱུར། །ལམ་དུ་ཞུགས་ཏེ་འགྲོ་བ་ན། །སྐུད་པ་དང་ནི་གོས་ཀྱི་གྲྭར། །བཟློས་བརྗོད་
བདུན་བཟླས་མདུད་པ་བདུན། །མདུད་ཅིང་བཟླས་ཏེ་སོང་བ་ན། བདེ་བར་འགྲོ་ཞིང་དོན་
ཡང་འགྲུབ། །དགྲ་དང་ཉེ་ཞོ་མེད་པར་འགྲོ། ཡིད་ནི་གཞུང་བར་འདོད་པ་ན། །ཤ་
དག་ཚོན་གང་ཙམ་པ་དང་། །མར་སྲང་སུམ་བརྒྱ་དྲུག་ཅུ་ལ། །བཟླས་བརྗོད་བྱས་ཏེ་
བསྲེས་ནས་ཀྱང་། །བུམ་པ་གཅིག་ཏུ་བླུད་ལ་དཀྲུག །ཉི་མ་རེ་རེ་ལོ་གཅིག་ཏུ། །ཤ་
དག་དག་ནི་དུམ་རེ་དང་། །མར་སྲང་དག་ནི་རེ་རེ་ལ། །བཟླས་བརྗོད་རེ་རེ་བྱ་ཞིང་བཟའ།



རྟེན་འབྲེལ་རྣམ་བཤད།
257
དེ་ནི་ཡིད་གཞུང་བློ་ལྡན་འགྱུར། དེ་བཞིན་པ་ནི་སེར་སྐྱ་མའི། །མར་དང་འོ་མ་དག་ལ་
ཡང་། །བཟླས་བརྗོད་བརྒྱ་ནི་རྩ་བརྒྱད་དུ། །བཟླས་ཏེ་འོ་ཐུག་དཀྲུག་ཅིང་བཟའ། །ཡིད་
གཞུང་པ་ཡི་མཆོག་ཏུ་འགྱུར། མི་དང་འགྲོགས་ཤིང་མཛའ་འདོད་ན། །གང་དག་ཡིད་
དང་འཐད་པ་ལ། །མེ་ཏོག་དང་ནི་རྩ་ཤིང་ལ། །འབྲས་བུ་འམ་ནི་འཇིམ་པ་དག །ལག་
པ་གཡས་པའི་ཆང་བར་བཅུག བཟླས་བརྗོད་བརྒྱ་ནི་རྩ་གཅིག་གདབ། །གང་གི་ལག་ཏུ་
བྱིན་པ་ན། །དེ་དང་རྟག་ཏུ་མཛའ་བར་འགྱུར། །རྟ་ལ་སོགས་པའི་ཕྱུགས་རྣམས་ཀུན།
འཆི་བར་ཉེ་བར་གནས་པ་ན། །ཆུ་དང་ཡུངས་དཀར་བཅས་པ་ལ། །བཟླས་བརྗོད་བརྒྱ་
ནི་རྩ་བརྒྱད་བྱ། །དེ་ལ་གཏོར་ན་སོས་པར་འགྱུར། །ཡང་ན་ཡུངས་དཀར་བརྒྱ་བརྒྱད་
ལ། །བཟླས་པའི་ཐུམ་པོ་མགུལ་དུ་གདགས། །དེ་ནི་ནད་མེད་བདེ་བར་འགྱུར། །མི་
རྣམས་འཆི་བས་འཇིགས་གྱུར་ན། ཡུངས་དཀར་ལ་ནི་བཟླས་བརྗོད་བྱ། །ཐུམ་པོ་བྱས་
ཏེ་སྒོ་ལ་གདགས། །བཟླས་བརྗོད་བརྒྱ་སྟོང་འབུམ་ཡང་བཟླས། མི་ནད་དང་ནི་ཕྱུག་ནད་
ཀུན། །མིང་ཡང་མེད་ཅིང་བདེ་བར་འགྱུར། །དེ་དག་ཀུན་གྱི་བཟླས་བརྗོད་ནི། །དེ་དག་
ཀུན་ཏུ་རྒྱུ་ཆེར་གསུང་། །ན་མོ་རཏྣ་ཏྲ་ཡཱ་ཡ། ཨོཾ་ཡེ་དྷརྨ་ཧེ་ཏུ་པྲ་བྷ་བཱ་ཧེ་ཏུན་ཏེ་ཊཱན་
ཏ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་ཏཱི་མཧཱ་ཤྲ་མ་ཎ་ཡ་སྭཱཧཱ། རྟག་ཏུ་བཟླས་
བརྗོད་བྱས་ན་ནི། །བསམ་པ་ཡོངས་སུ་རྫོགས་པར་འགྱུར། གནོད་པས་ཅིས་ཀྱང་ཚུགས་
མི་འགྱུར། །བཟླས་བརྗོད་འབུམ་ནི་བྱས་གྱུར་ན། །དགོས་པ་ཐམས་ཅད་འགྲུབ་པར་འགྱུར།
སྟོན་པ་ཤཱཀྱའི་ཐུགས་རྗེ་ནི། །དགེ་སློང་ནོར་བན་རཀྴི་ཏྲས། །ཐོ་གར་ཡུལ་ནས་རྙེད་པ་
སྟེ། །འགྲོ་བ་ཀུན་གྱི་དཔལ་དུ་ཤར། །ཞེས་གསུངས། ལྔ་པ། ཞར་ལ་རྟེན་འབྲེལ་སྙིང་



258
རྟེན་འབྲེལ་རྣམ་བཤད།
པོའི་སྔགས་ཀྱི་ཡི་གེའི་གྲངས་དང་། ཡི་གེ་གང་དང་གང་འཐོབ་པའི་ཚུལ་ནི། རྟེན་འབྲེལ་
སྙིང་པོའི་སྔགས་ཐེམས་ཞིབ་མོར་བཀོད་པ་ལས། འཇམ་དཔལ་དབྱངས་ལ་ཕྱག་འཚལ་
ལོ། །འ་བརྒྱད་ཤད་གཅིག་ཚེག་དྲག་གཅིག །ཡ་བཏགས་གཅིག་དང་ཧ་བདུན་ནི། །རྟེན་
འབྲེལ་སྙིང་པོའི་སྔགས་ཐེམས་ཡིན། །ཡིག་འབྲུ་སུམ་ཅུ་སོ་ལྔ་ལ། །འཐུག་པོ་གསུམ་
དང་ལོག་པ་གསུམ། །འཁྲུལ་མེད་སྒྲ་ཡི་སྲང་ནས་གདོན། །གདངས་ནི་བླ་མའི་ཞལ་ལས་
དྲིས། །དེ་དག་དོན་ནི་ལེགས་བཀྲོལ་ན། །གསུམ་པ་(མ་)བརྒྱད་པ་(བ་)བཅུ་གཉིས་(ཥཱན)
དང༌། །བཅུ་བཞི་(ཐ་)ཉེར་གཅིག་(ཥཱཉྩ་）ཉེར་དགུ་(བཱ་）དང༌། །སུམ་བཅུ་(དི་ཐམས་
པ་སོ་གཉིས་(དྷ་)པ། །རིང་པོ་ཡིན་ཏེ་འ་བརྒྱད་དོ། ཤད་ནི་ཏ་རྩར་ཚེག་དྲག་མཐའ། །ཡ་
བཏགས་གཅིག་ནི་ཧ་ལ་འདོགས། །འཐུག་གསུམ་གྲལ་བཞི་ཧ་བདུན་ཡོད། །གཉིས་(དྷ་
) བདུན་(བྷ་)ཉེར་དྲུག་(དྷ་)འཐུག་པོ་ཡིན། །ལྷག་མ་རྣམས་ནི་གྲལ་དུ་སྟེ། །བཞི་(ཧ་）
དགུ་(ཧ་)བཅུ་བདུན་($) སོ་གཉིས་(ཧ་)སོ། །བཅུ་གཉིས་(ཥཱན་)ཉེར་གཅིག་(ཥཱཉྩ་)
སོ་ལྔ་()ལོག །རེས་འགའ་སྔགས་ལུགས་ཐོག་(ཨོ་)ཐོག་མཐའ་(སཱཧཱ་)སྦྱར། །འདི་
ནི་འགྱུར་མེད་རྡོ་རྗེའི་ཚིགས། །ཨ་ཏི་ཤ་ལས་ནག་ཚོས་(ལོ་ཙཱ་བ་)བསྒྱུར། །དེ་ལས་
འགལ་ན་བྲིས་ཉེས་ཡིན། །མཁས་རྣམས་འདི་ཡི་རྗེས་སུ་ཞུགས། །རྨོངས་རྣམས་མིག་
ཀྱང་ལྟ་མི་འགྱུར། །ནོར་འཁྲུལ་བྱུང་སྲིད་བཟོད་པར་གསོལ། །དགེ་བས་ཀུན་མཁྱེན་
མྱུར་ཐོབ་ཤོག །རྟེན་འབྲེལ་སྙིང་པོའི་སྔགས་ཐེམས་ཞིབ་མོར་བཀོད་པ་ཞེས་བྱ་བ། །ལོ་
ཟླ་བ་ཚུལ་ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །ཡེ་དྷརྨ་ཧེ་ཏུ་པྲ་བྷ་
བཱ་ཧེ་ཏུན་ཏེ་ཥཱན་ཏ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་ཨེ་བཾ་བཱ་ཏཱི་མཧཱ་ཤྲ་མ་ཎ་ཞེས་



259
རྟེན་འབྲེལ་རྣམ་བཤད།
པ་ལྟར་གོ་བར་བྱའོ། །འདིར་སྨྲས་པ། །རྒྱལ་གསུང་བླང་དོར་ཟབ་བསྡུས་སྙིང་པོ་འདི།
གཞན་གྱིས་བཀྲ་བའི་ལེགས་བཤད་མ་མཐོང་ཀྱང་། དམ་པས་བསྐུལ་ཞིང་སྔོན་བྱོན་མཁས་
རྣམས་ཀྱིས། །བདག་གི་སྐལ་བར་བཞག་སྙམ་སྤྲོ་བས་བཤད། །དཔག་དཀའ་དྲང་སྲོང་
ཆེན་པོའི་རྡོ་རྗེའི་ཚིག །སྐྱེས་ཐོབ་སྦྱངས་པ་དམན་པའི་བྱིས་བློ་ཡིས། །དཔྱད་པས་ཁྲོལ་
མིན་ནོངས་པ་ཅི་མཆིས་པ། །ཐུབ་དབང་ཉིད་དང་གཟུར་གནས་མཁས་ལ་འཆགས། །ལྷག་
བསམ་དག་པས་འདིར་འབད་དགེ་བ་གང་། །བསྟན་འཛིན་སྐྱེས་བུའི་སྐུ་ཚེ་འཕྲིན་ལས་
འཕེལ། །རྒྱལ་བསྟན་ཕྱོགས་དུས་ཀུན་ཏུ་དར་ཞིང་རྒྱས། འགྲོ་ཀུན་ཕན་བདེའི་དཔལ་
ལ་སྤྱོད་ཕྱིར་བསྔོ་།། །ཅེས་རྟེན་འབྲེལ་སྙིང་པོའི་རྣམ་བཤད་བདེར་གཤེགས་དགོངས་རྒྱན་
ཞེས་བྱ་བ་འདི་ནི། ཡབ་རྗེ་རྒྱལ་བ་གཉིས་པ་གང་དུ་སྐུ་བལྟམས་པའི་གནས་མཆོག །ཆོས་
སྡེ་ཆེན་པོ་སྐུ་འབུམ་བྱམས་པ་གླིང་སོགས་ཆོས་སྡེ་ཆེན་པོ་གསུམ་གྱི་མཁན་རིན་པོ་ཆེ་སྐུ་
ཚེ་མང་རབས་ནས་ལུང་རྟོགས་ཀྱི་ཡོན་ཏན་ལ་སྦྱངས་ཤིང་གོམས་པའི་མཐུས། བསྟན་
འགྲོའི་དཔལ་མགོན་དམ་པར་གྱུར་པ་ཆུ་བཟང་སྤྲུལ་པའི་སྐུ། ངག་དབང་བློ་བཟང་བསྟན་
པའི་རྒྱལ་མཚན་གྱིས་རྟེན་འབྲེལ་སྙིང་པོའི་ཊིཀྐ་ལུང་རིགས་ཀྱིས་བརྒྱན་པ་ཞིག་བསྐུལ་བའི་
བཀའ་སྩལ་ལྟར། ངག་དབང་བློ་བཟང་ཆོས་ལྡན་དཔལ་བཟང་པོས་ཆོས་སྡེ་ཆེན་པོ་དགོན་
ཀླུང་བྱམས་པ་གླིང་དུ་སྦྱར་བའི་ཡི་གེ་པ་ནི་རབ་འབྱམས་སྨྲ་བ་བློ་བཟང་ཉི་མོའོ།། །། དགེའོ།།



པར་བྱང་སྨོན་ཚིག
260
༄༅། །འབྲས་བློ་གླིང་ཤེས་ཡོན་ལྷན་ཚོགས་ནས་མང་ཁྲོད་སློབ་གཉེར་བའི་དགོས་མཁོ་
ལ་གཞིགས་ཏེ་པར་བསྐྲུན་དང་པོར་དེབ་གཟུགས་ ༡༠༠༠ ཆིག་སྟོང་ཐེམས་པ་བསྐྲུན་
འགྲེམས་ཞུས་པ་འདིས་ཀྱང་ཐུབ་པའི་ལུགས་བཟང་རྒྱ་མཚོ་མ་ཟད་བར་གནས་པའི་རྒྱུར་
གྱུར་ཅིག།།
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
།གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང་།
།ཚིག་གི་གཟེགས་མ་རེས་ཀྱང་དུག་གསུམ་གྱི།
།དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
།དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།
།ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ།
།གདངས་ཏེ་རྒྱུད་ལྔའི་འགྲོ་བ་མ་ལུས་པ།
།ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་པ་༧གོང་ས་རྒྱལ་
བའི་དབང་པོ་སྐུ་ཕྲེང་བཅུ་བཞི་པ་ཆེན་པོས་སྦྱར་བའོ།
